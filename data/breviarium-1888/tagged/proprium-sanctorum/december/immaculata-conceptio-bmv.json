[
	{
		"tags":[
			["immaculata-conceptio-bmv","nomen"],
			["immaculata-conceptio-bmv","basis-nominis"]
		],
		"datum":"Immaculatæ Conceptionis B.M.V."
	},
	{
		"tags":["immaculata-conceptio-bmv","antiphona","antiphona-i"],
		"src":"gregobase/2922",
		"datum":"Tota pulchra * es María, et mácula originális non est in te."
	},
	{
		"tags":["immaculata-conceptio-bmv","antiphona","antiphona-ii"],
		"src":"gregobase/2930",
		"datum":"Vestiméntum tuum * cándidum quasi nix, et fácies tua sicut sol."
	},
	{
		"tags":["immaculata-conceptio-bmv","antiphona","antiphona-iii"],
		"src":"gregobase/2747",
		"datum":"Tu glória Jerúsalem, * tu lætítia Ísraël, tu honorificéntia pópuli nostri."
	},
	{
		"tags":["immaculata-conceptio-bmv","antiphona","antiphona-iv"],
		"src":"gregobase/2370",
		"datum":"Benedícta es tu, * Virgo María, a Dómino Deo excélso præ ómnibus muliéribus super terram."
	},
	{
		"tags":["immaculata-conceptio-bmv","antiphona","antiphona-v"],
		"src":"gregobase/2078",
		"datum":"Trahe nos * Virgo immaculáta, post te currémus in odórem unguentórum tuórum."
	},
	{
		"tags":["immaculata-conceptio-bmv","capitulum"],
		"datum":"[Parab. 8.]/Dóminus possédit me in inítio viárum suárum, ántequam quidquam fáceret a princípio. + Ab ætérno ordináta sum, et ex antíquis ántequam terra fíeret. * Nondum erant abýssi, et ego jam concépta eram."
	},
	{
		"tags":[
			["immaculata-conceptio-bmv","vesperae","versiculus"],
			["immaculata-conceptio-bmv","laudes","versiculus"]
		],
		"datum":["V. Immaculáta Concéptio est hódie sanctæ Maríæ Vírginis.","R. Quæ serpéntis caput virgíneo pede contrívit."]
	},
	{
		"tags":["immaculata-conceptio-bmv","i-vesperae","antiphona","antiphona-magnificat"],
		"src":"gregobase/2695",
		"datum":"Beátam me dicent * omnes generatiónes, quia fecit mihi magna qui potens est, allelúja."
	},
	{
		"tags":["immaculata-conceptio-bmv","collecta"],
		"datum":"Deus, qui per Immaculátam Vírginis Conceptiónem dignum Fílio tuo habitáculum præparásti: + quǽsumus; ut qui ex morte ejúsdem Fílii tui prævísa, eam ab omni labe præservásti, * nos quoque mundos ejus intercessióne ad te perveníre concédas.",
		"terminatio":[["terminatio","per-eumdem-dominum"]]
	},
	{
		"tags":["immaculata-conceptio-bmv","matutinum","antiphona","antiphona-invitatorium"],
		"datum":"Immaculátam Conceptiónem Vírginis Maríæ celebrémus: * Christum ejus Fílium adorémus Dóminum."
	},
	{
		"tags":["immaculata-conceptio-bmv","matutinum","hymnus"],
		"datum":[
			"Præclára custos Vírginum,/Intácta mater Núminis,/Cœléstis aulæ jánua,/Spes nostra, cœli gaúdium.",
			"Inter rubéta lílium,/Colúmba formosíssima,/Virga e radíce gérminans/Nostro medélam vúlneri.",
			"Turris dracóni impérvia,/Amíca stella naúfragis,/Tuére nos a fraúdibus,/Tuáque luce dírige.",
			"Erróris umbras díscute,/Syrtes dolósas ámove,/Fluctus tot inter, déviis/Tutam reclúde sémitam.",
			"Jesu, tibi sit glória,/Qui natus es de Vírgine,/Cum Patre, et almo Spíritu/In sempitérna sǽcula.","Amen."
		]
	},
	{
		"tags":["immaculata-conceptio-bmv","matutinum","nocturna-i","antiphona","antiphona-i"],
		"datum":"Admirábile est nomen tuum * Dómine in univérsa terra, quia in Vírgine María dignum tibi habitáculum præparásti."
	},
	{
		"tags":["immaculata-conceptio-bmv","matutinum","nocturna-i","antiphona","antiphona-ii"],
		"datum":"In sole * pósuit Deus tabernáculum suum."
	},
	{
		"tags":["immaculata-conceptio-bmv","matutinum","nocturna-i","antiphona","antiphona-iii"],
		"datum":"In Conceptióne sua * accépit María benedictiónem a Dómino, et misericórdiam a Deo salutári suo."
	},
	{
		"tags":["immaculata-conceptio-bmv","matutinum","nocturna-i","versiculus"],
		"datum":["V. Deus omnípotens præcínxit me virtúte.","R. Et pósuit immaculátam viam meam."]
	},
	{
		"tags":["immaculata-conceptio-bmv","matutinum","nocturna-i","lectio","lectio-i"],
		"datum":[
			"De libro Génesis.",
			"[Gen. 3.]/Serpens erat callídior cunctis animántibus terræ quæ fécerat Dóminus Deus. Qui dixit ad mulíerem: Cur præcépit vobis Deus ut non comederétis de omni ligno paradísi? Cui respóndit múlier: De fructu lignórum, quæ sunt in paradíso, véscimur: de fructu vero ligni, quod est in médio paradísi, præcépit nobis Deus ne comederémus: et ne tangerémus illud, ne forte moriámur. Dixit autem serpens ad mulíerem: Nequáquam morte moriémini. Scit enim Deus quod in quocúmque die comedéritis ex eo, aperiéntur óculi vestri: et éritis sicut dii, sciéntes bonum et malum."
		]
	},
	{
		"tags":["immaculata-conceptio-bmv","matutinum","nocturna-i","responsorium","responsorium-i"],
		"incipit":"Per unum hóminem peccátum in hunc mundum intrávit, in quo omnes peccavérunt.",
		"responsum":"Ne tímeas María, invenísti grátiam apud Deum.",
		"versus":"Erípuit Dóminus ánimam tuam de morte, et contra inimícum factus est protéctor tuus."
	},
	{
		"tags":["immaculata-conceptio-bmv","matutinum","nocturna-i","lectio","lectio-ii"],
		"datum":"Vidit ígitur múlier quod bonum esset lignum ad vescéndum, et pulchrum óculis, aspectúque delectábile: et tulit de fructu illíus, et comédit: dedítque viro suo, qui comédit. Et apérti sunt óculi ambórum: cumque cognovíssent se esse nudos, consuérunt fólia ficus, et fecérunt sibi perizómata. Et cum audíssent vocem Dómini Dei deambulántis in paradíso ad auram post merídiem, abscóndit se Adam et uxor ejus a fácie Dómini Dei in médio ligni paradísi."
	},
	{
		"tags":["immaculata-conceptio-bmv","matutinum","nocturna-i","responsorium","responsorium-ii"],
		"incipit":"Transíte ad me omnes qui concupíscitis me:",
		"responsum":"Et narrábo vobis quanta fecit Deus ánimæ meæ.",
		"versus":"Vivit Dóminus, quóniam adimplévit in me misericórdiam suam."
	},
	{
		"tags":["immaculata-conceptio-bmv","matutinum","nocturna-i","lectio","lectio-iii"],
		"datum":"Vocavítque Dóminus Deus Adam, et dixit ei: Ubi es? Qui ait: Vocem tuam audívi in paradíso: et tímui, eo quod nudus essem, et abscóndi me. Cui dixit: Quis enim indicávit tibi quod nudus esses, nisi quod ex ligno de quo præcéperam tibi ne coméderes, comedísti? Dixítque Adam: Múlier, quam dedísti mihi sóciam, dedit mihi de ligno, et comédi. Et dixit Dóminus Deus ad mulíerem: Quare hoc fecísti? Quæ respóndit: Serpens decépit me, et comédi. Et ait Dóminus Deus ad serpéntem: Quia fecísti hoc, maledíctus es inter ómnia animántia, et béstias terræ: super pectus tuum gradiéris, et terram cómedes cunctis diébus vitæ tuæ. Inimicítias ponam inter te et mulíerem, et semen tuum et semen illíus: ipsa cónteret caput tuum, et tu insidiáberis calcáneo ejus."
	},
	{
		"tags":["immaculata-conceptio-bmv","matutinum","nocturna-i","responsorium","responsorium-iii"],
		"incipit":"Elécta mea cándida sicut nix in Líbano; sicut favus distíllans lábia ejus:",
		"responsum":"Mel et lac sub lingua illíus.",
		"versus":"Veni de Líbano, sponsa mea, veni coronáberis coróna gratiárum."
	},
	{
		"tags":["immaculata-conceptio-bmv","matutinum","nocturna-ii","antiphona","antiphona-i"],
		"datum":"Diffúsa est grátia * in Conceptióne ejus, et speciósa appáruit inter fílias hóminum."
	},
	{
		"tags":["immaculata-conceptio-bmv","matutinum","nocturna-ii","antiphona","antiphona-ii"],
		"datum":"Adjúvit eam * Deus mane dilúculo; sanctificávit tabernáculum suum Altíssimus."
	},
	{
		"tags":["immaculata-conceptio-bmv","matutinum","nocturna-ii","antiphona","antiphona-iii"],
		"datum":"Gloriósa * dicta sunt de te, cívitas Dei: fundávit te Dóminus in móntibus sanctis."
	},
	{
		"tags":["immaculata-conceptio-bmv","matutinum","nocturna-ii","versiculus"],
		"datum":["V. In hoc cognóvi quóniam voluísti me.","R. Quóniam non gaudébit inimícus meus super me."]
	},
	{
		"tags":["immaculata-conceptio-bmv","matutinum","nocturna-ii","lectio","lectio-i"],
		"datum":[
			"Sermo sancti Hierónymi Presbýteri.",
			"[De Assumptione B.M.V.]/Qualis et quanta esset beáta, et gloriósa semper Virgo María, ab Ángelo divínitus declarátur, cum dícitur: Ave grátia plena, Dóminus tecum: benedícta tu in muliéribus. Tálibus namque decébat Vírginem oppignorári munéribus, ut esset grátia plena, quæ dedit cœlis glóriam, terris Dóminum, pacémque refúdit, fidem Géntibus, finem vítiis, vitæ órdinem, móribus disciplínam. Et bene plena, quia céteris per partes præstátur: Maríæ vero simul se tota infúdit plenitúdo grátiæ. Vere plena, quia etsi in sanctis Pátribus, et Prophétis grátia fuísse créditur, non tamen eátenus plena: in Maríam vero totíus grátiæ, quæ in Christo est, plenitúdo venit, quamquam áliter. Et ídeo inquit: Benedícta tu in muliéribus: id est plus benedícta, quam omnes mulíeres. Ac per hoc quidquid maledictiónis infúsum est per Hevam, totum ábstulit benedíctio Maríæ. De ipsa Sálomon in Cánticis, quasi in laudem ejus: Veni, inquit, colúmba mea, immaculáta mea. Jam enim hiems tránsiit, imber ábiit, et recéssit. Ac deínde inquit: Veni de Líbano, veni, coronáberis."
		]
	},
	{
		"tags":["immaculata-conceptio-bmv","matutinum","nocturna-ii","responsorium-i"],
		"incipit":"Ego ex ore Altíssimi prodívi, primogénita ante omnem creatúram: ego feci in cœlis ut orirétur lumen indefíciens.",
		"responsum":"Nondum erant abýssi, et ego jam concépta eram.",
		"versus":"Deus enim creávit me in justítia, et apprehéndit manum meam, et servávit me."
	},
	{
		"tags":["immaculata-conceptio-bmv","matutinum","nocturna-ii","lectio","lectio-ii"],
		"datum":"Non immérito ígitur veníre de Líbano jubétur, quia Líbanus candidátio interpretátur. Erat enim candidáta multis meritórum virtútibus, et dealbáta nive candídior, Spíritus sancti munéribus, simplicitátem colúmbæ in ómnibus repræséntans, quóniam, quidquid in ea gestum est, totum púritas et simplícitas, totum véritas et grátia fuit; totum misericórdia et justítia, quæ de cœlo prospéxit: et ídeo immaculáta, quia in nullo corrúpta. Circúmdedit enim virum in útero, sicut Jeremías sanctus testátur, et non aliúnde accépit. Fáciet, inquit, Dóminus novum super terram, et múlier circúmdabit virum. Vere novum, et ómnium novitátum superéminens nóvitas virtútum, quando Deus (quem ferre non potest mundus, neque vidére áliquis, ut vívere possit) sic ingréssus est hospítium ventris, ut córporis claustrum nescíret: sicque gestátus, ut totus Deus in eo esset: et sic exívit inde, ut esset (sicut Ezéchiel fatétur) porta omníno clausa. Unde cánitur in eísdem Cánticis de ea: Hortus conclúsus, fons signátus, emissiónes tuæ paradísus. Vere hortus deliciárum, in quo cónsita sunt univérsa florum génera, et odoraménta virtútum: sicque conclúsus, ut nésciat violári, neque corrúmpi ullis insidiárum fraúdibus. Fons ítaque signátus sigíllo totíus Trinitátis."
	},
	{
		"tags":["immaculata-conceptio-bmv","matutinum","nocturna-ii","responsorium-ii"],
		"incipit":"Nihil inquinátum in eam incúrrit:",
		"responsum":"Candor est lucis ætérnæ et spéculum sine mácula.",
		"versus":"Est enim hæc speciósior sole, et luci comparáta invenítur púrior."
	},
	{
		"tags":["immaculata-conceptio-bmv","matutinum","nocturna-ii","lectio","lectio-iii"],
		"datum":"[Ex Actis Pii Papæ IX.]/Deíparæ autem Vírginis in sua Conceptióne de tetérrimo humáni géneris hoste victóriam, quam divína elóquia, veneránda tradítio, perpétuus Ecclésiæ sensus, singuláris episcopórum ac fidélium conspirátio, insígnia quoque summórum Pontíficum acta atque constitutiónes mirífice jam illustrábant, Pius nonus Póntifex Máximus totíus Ecclésiæ votis ánnuens státuit suprémo suo atque infallíbili oráculo solémniter proclamáre. Ítaque sexto Idus Decémbris anni millésimi octingentésimi quinquagésimi quarti in basílica Vaticána ingénti sanctæ Románæ Ecclésiæ patrum Cardinálium, et Episcopórum ex díssitis étiam regiónibus astánte cœtu, universóque plaudénte orbe solémniter pronuntiávit ac definívit: Doctrínam quæ tenet beatíssimam Vírginem Maríam in primo instánti suæ Conceptiónis fuísse, singulári Dei privilégio, ab omni originális culpæ labe præservátam immúnem, esse a Deo revelátam, ac proínde ab ómnibus fidélibus fírmiter constantérque credéndam."
	},
	{
		"tags":["immaculata-conceptio-bmv","matutinum","nocturna-ii","responsorium-iii"],
		"formula":[["formula","gloria","simplex-responsum"]],
		"incipit":"Signum magnum appáruit in cœlo: Múlier amícta sole, et luna sub pédibus ejus:",
		"responsum":"Et in cápite ejus coróna stellárum duódecim.",
		"versus":"Índuit eam Dóminus vestiméntis salútis, induménto justítiæ, et quasi sponsam ornávit eam monálibus suis."
	},
	{
		"tags":["immaculata-conceptio-bmv","matutinum","nocturna-iii","antiphona","antiphona-i"],
		"datum":"Sanctimónia et magnificéntia * in Conceptióne ejus; annuntiáte in ómnibus pópulis glóriam ejus."
	},
	{
		"tags":["immaculata-conceptio-bmv","matutinum","nocturna-iii","antiphona","antiphona-ii"],
		"datum":"Lætamini omnes * in Dómino: et confitémini memóriæ sanctitátis ejus."
	},
	{
		"tags":["immaculata-conceptio-bmv","matutinum","nocturna-iii","antiphona","antiphona-iii"],
		"datum":"Notum fecit * Dóminus opus suum: in conspéctu Géntium revelávit glóriam Genitrícis suæ."
	},
	{
		"tags":["immaculata-conceptio-bmv","matutinum","nocturna-iii","versiculus"],
		"datum":["V. Exaltábo te Dómine, quóniam suscepísti me.","R. Nec delectásti inimícos meos super me."]
	},
	{
		"tags":["immaculata-conceptio-bmv","matutinum","nocturna-iii","lectio","lectio-i"],
		"datum":[
			"Léctio sancti Evangélii secúndum Lucam.",
			"[Luc. 1. c.]/In illo témpore: Missus est Ángelus Gábriel a Deo in civitátem Galilǽæ, cui nomen Názareth, ad Vírginem desponsátam viro, cui nomen erat Joseph, de domo David, et nomen Vírginis María. Et réliqua.",
			"Homilía sancti Germáni Epíscopi.",
			"[In Præsentatione Deiparæ.]/Ave María, grátia plena, Sanctis sánctior, et cœlis excélsior, et Chérubim gloriósior, et Séraphim honorabílior, et super omnem creatúram venerabílior. Ave colúmba, quæ nobis et fructum fers olívæ, et servatórem a spiritáli dilúvio, ac portum salútis annúntias, cujus pennæ deargentátæ, et posterióra dorsi in pallóre auri sanctíssimi et illuminántis Spíritus fulgóre irradiántur. Ave amœníssimus et rationális Dei paradísus, benevolentíssima et omnipoténti ejúsdem dextra hódie ad Oriéntem plantátus, et ipsi suáve olens lílium, et rosam immarcescíbilem gérminans in eórum medélam, qui pestíferam animǽque exitiálem amaritúdinem mortis ad Occidéntem ebíberant: paradísus, in quo ad veritátis agnitiónem lignum vivíficum effloréscit, e quo qui gustáverint, immortalitátem consequúntur. Ave sacrosáncte ædificátum, immaculátum, purissimúmque Dei summi Regis palátium, ejúsdem Dei Regis magnificéntia circumornátum, omnésque hospítio recípiens, ac mýsticis refíciens delíciis; in quo non manufáctus et vário decóre nitens situs est spirituális sponsi thálamus; in quo Verbum errántem humánam stirpem revocáre volens, carnem sibi desponsávit, ut eos, qui voluntáte própria extórres facti fúerant, Patri reconciliáret."
		]
	},
	{
		"tags":["immaculata-conceptio-bmv","matutinum","nocturna-iii","responsorium-i"],
		"incipit":"Hortus conclúsus soror mea sponsa, hortus conclúsus, fons signátus:",
		"responsum":"Emissiónes tuæ paradísus, o María.",
		"versus":"Áperi mihi, soror mea, amíca mea, colúmba mea, immaculáta mea."
	},
	{
		"tags":["immaculata-conceptio-bmv","matutinum","nocturna-iii","lectio","lectio-ii"],
		"datum":"Ave Dei mons præpínguis et umbrósus in quo enutrítus agnus rationális peccáta atque infirmitátes nostras portávit: mons, e quo devolútus ille, nulla manu præcísus lapis, contrívit aras idolórum, et factus est in caput ánguli, mirábilis in óculis nostris. Ave sanctus Dei thronus, divínum donárium, domus glóriæ, perpúlchrum ornaméntum, cimélium eléctum, et totíus orbis propitiatórium, cœlúmque Dei glóriam enárrans. Ave urna ex puro auro confláta, et suavíssimam animárum nostrárum dulcédinem, Christum scílicet, qui manna est, cóntinens. O puríssima et omni laude et obséquio digníssima Virgo, Deo dicátum donárium omni creaturárum conditióni præcéllens, terra non secta, inarátus ager, vitis floridíssima, fons aquas effúndens, virgo génerans: et mater viri néscia, innocéntiæ thesaúrus abscónditus, et sanctimóniæ decus; acceptíssimis tuis ac matérna auctoritáte válidis précibus ad Dóminum ac Deum ómnium Conditórem Fílium tuum ex te sine patre génitum, ecclesiástici órdinis gubernácula fac dírigas, et ad portum tranquíllum perdúcas."
	},
	{
		"tags":["immaculata-conceptio-bmv","matutinum","nocturna-iii","responsorium-ii"],
		"incipit":"Magníficat ánima mea Dóminum:",
		"responsum":"Quia fecit mihi magna qui potens est, et sanctum nomen ejus.",
		"versus":"Ecce enim ex hoc beátam me dicent omnes generatiónes."
	},
	{
		"tags":["immaculata-conceptio-bmv","matutinum","nocturna-iii","lectio","lectio-iii"],
		"datum":"Sacerdótes justítia, et probátæ, immaculátæ ac sincéræ fídei exsultatióne splendidíssime indúito. Orthodóxis princípibus, qui præ omni púrpuræ aut auri splendóre, et præ margarítis ac lapídibus pretiósis, te nacti sunt diadéma et induméntum ac firmíssimum regni sui ornaméntum, in tranquíllo ac próspero statu sceptra dírige. Male fidas natiónes in te, ac Deum ex te génitum blasphemántes, eórum pédibus sternens subjícito: subjectúmque pópulum, ut secúndum Dei præcéptum in suávi obediéntiæ obséquio persevéret, confirmáto. Tuam hanc civitátem, quæ te tamquam turrim ac fundaméntum habet, victóriæ triúmphis coronáto, et fortitúdine circumcíngens custodíto Dei habitatiónem, templi decórem semper conserváto; laudatóres tuos ab omni discrímine et ánimi angóre éxime; captívis redemptiónem tribúito; peregrínis tecto, et quovis præsídio destitútis, solámen te éxhibe. Univérso mundo auxiliatrícem manum tuam pórrige, ut in lætítia et exsultatióne solemnitátes tuas simul cum ista, quam modo celebrámus, festivitáte splendidíssimo éxitu transigámus, in Christo Jesu universórum Rege ac vero Deo nostro, cui glória et fortitúdo una cum sancto vitǽque princípio Patre, et coætérno et consubstantiáli et conregnánte Spíritu, nunc et semper et in sǽcula sæculórum. Amen."
	},
	{
		"tags":["immaculata-conceptio-bmv","laudes","antiphona","antiphona-benedictus"],
		"src":"gregobase/2152",
		"datum":"Ait Dóminus Deus * ad serpéntem: Inimicítias ponam inter te et mulíerem, et semen tuum et semen illíus: ipsa cónteret caput tuum, allelúja."
	},
	{
		"tags":["immaculata-conceptio-bmv","tertia","responsorium-breve"],
		"src":"gregobase/3204",
		"incipit":"Deus omnípotens",
		"responsum":"Præcínxit me virtúte.",
		"versus":"Et pósuit immaculátam viam meam."
	},
	{
		"tags":["immaculata-conceptio-bmv","tertia","versiculus"],
		"datum":["V. In hoc cognóvi quóniam voluísti me.","R. Quóniam non gaudébit inimícus meus super me."]
	},
	{
		"tags":["immaculata-conceptio-bmv","sexta","capitulum"],
		"datum":"[Ezech. 44.]/Porta hæc clausa erit, non aperiétur, et vir non intrábit per eam, + quóniam Dóminus Deus Ísraël ingréssus est per eam: erítque clausa Príncipi. * Princeps ipse sedébit in ea."
	},
	{
		"tags":["immaculata-conceptio-bmv","sexta","responsorium-breve"],
		"src":"gregobase/3081",
		"incipit":"In hoc cognóvi,",
		"responsum":"Quóniam voluísti me.",
		"versus":"Quóniam non gaudébit inimícus meus super me."
	},
	{
		"tags":["immaculata-conceptio-bmv","sexta","versiculus"],
		"datum":["V. Exaltábo te Dómine, quóniam suscepísti me.","R. Nec delectásti inimícos meos super me."]
	},
	{
		"tags":["immaculata-conceptio-bmv","nona","capitulum"],
		"datum":"[Apoc. 12.]/Signum magnum appáruit in cœlo: + Múlier amícta sole, et luna sub pédibus ejus, * et in cápite ejus coróna stellárum duódecim."
	},
	{
		"tags":["immaculata-conceptio-bmv","nona","responsorium-breve"],
		"src":"gregobase/3069",
		"incipit":"Exaltábo te Dómine,",
		"responsum":"Quóniam suscepísti me.",
		"versus":"Nec delectásti inimícos meos super me."
	},
	{
		"tags":["immaculata-conceptio-bmv","nona","versiculus"],
		"datum":["V. Immaculáta Concéptio tua Dei Génitrix Virgo.","R. Gaúdium annuntiávit univérso mundo."]
	},
	{
		"tags":["immaculata-conceptio-bmv","ii-vesperae","antiphona","antiphona-magnificat"],
		"src":"gregobase/2494",
		"datum":"Hódie egréssa est * virga de radíce Jesse: hódie sine ulla peccáti labe concépta est María: hódie contrítum est ab ea caput serpéntis antíqui, allelúja."
	},
	{
		"tags":[
			["immaculata-conceptio-bmv","infra-octavam","matutinum","nocturna-i","lectio"],
			["immaculata-conceptio-bmv","dies-octava","matutinum","nocturna-i","lectio"]
		],
		"datum":[["temporale","occurrens","lectio"]],
		"de-quatuor-temporibus":[["maria","commune","lectio"]]
	},
	{
		"tags":["immaculata-conceptio-bmv","dies-ii","infra-octavam","matutinum","nocturna-ii","lectio"],
		"lectio-i":[
			"Ex Bulla dogmática Pii Papæ noni.",
			"Ineffábilis Deus, cujus viæ misericórdia et véritas, cujus volúntas omnipoténtia, et cujus sapiéntia attíngit a fine usque ad finem fórtiter, et dispónit ómnia suáviter, cum ab omni æternitáte prævíderit luctuosíssimam totíus humáni géneris ruínam ex Adámi transgressióne derivándam, atque in mystério a sǽculis abscóndito primum suæ bonitátis opus decréverit per Verbi incarnatiónem sacraménto occultióre complére, ut contra miséricors suum propósitum homo diabólicæ iniquitátis versútia actus in culpam non períret, et quod in primo Adámo casúrum erat, in secúndo felícius erigerétur, ab inítio et ante sǽcula unigénito Fílio suo Matrem, ex qua caro factus in beáta témporum plenitúdine nascerétur, elégit atque ordinávit, tantóque præ creatúris univérsis est prosecútus amóre, ut in illa una sibi propensíssima voluntáte complacúerit."
		],
		"lectio-ii":"Quaprópter illam longe ante omnes angélicos spíritus, cunctósque Sanctos cœléstium ómnium charísmatum cópia de thesaúro divinitátis deprómpta ita mirífice cumulávit, ut ipsa ab omni prorsus peccáti labe semper líbera, ac tota pulchra et perfécta eam innocéntiæ et sanctitátis plenitúdinem præ se ferret, qua major sub Deo nullátenus intellígitur, et quam præter Deum nemo ássequi cogitándo potest. Et quidem decébat omníno, ut perfectíssimæ sanctitátis splendóribus semper ornáta fulgéret, ac vel ab ipsa originális culpæ labe plane immúnis amplíssimum de antíquo serpénte triúmphum reférret tam venerábilis mater, cui Deus Pater únicum Fílium suum, quem de corde suo æquálem sibi génitum, tamquam seípsum díligit, ita dare dispósuit, ut naturáliter esset unus idémque commúnis Dei Patris et Vírginis Fílius.",
		"lectio-iii":"Quam originálem augústæ Vírginis innocéntiam cum admirábili ejúsdem sanctitáte præcelsáque Dei Matris dignitáte omníno cohæréntem cathólica Ecclésia, quæ a sancto semper edócta Spíritu colúmna est ac firmaméntum veritátis, tamquam doctrínam póssidens divínitus accéptam, et cœléstis revelatiónis depósito comprehénsam multíplici continénter ratióne, splendidísque factis magis in dies explicáre, propónere ac fovére numquam déstitit. Hanc enim doctrínam ab antiquíssimis tempóribus vigéntem, ac fidélium ánimis pénitus ínsitam, et sacrórum Antístitum curis studiísque per cathólicum orbem mirífice propagátam, ipsa Ecclésia luculentíssime significávit, cum ejúsdem Vírginis Conceptiónem público fidélium cúltui ac veneratióni propónere non dubitávit. Quo illústri quidem facto ipsíus Vírginis Conceptiónem véluti singulárem, miram et a reliquórum hóminum primórdiis longíssime secrétam, et omníno sanctam coléndam exhíbuit, cum Ecclésia nónnisi de Sanctis dies festos concélebret."
	},
	{
		"tags":["immaculata-conceptio-bmv","dies-ii","infra-octavam","matutinum","nocturna-iii","lectio"],
		"lectio-i":[
			"Léctio sancti Evangélii secúndum Lucam.",
			"[Luc. 1. c.]/In illo témpore: Missus est Ángelus Gábriel a Deo in civitátem Galilǽæ, cui nomen Názareth, ad Vírginem desponsátam viro, cui nomen erat Joseph, de domo David, et nomen Vírginis María. Et réliqua.",
			"Homilía sancti Sophrónii Epíscopi.",
			"[Homilia in Deiparæ Annunt.]/Quid missus beátus ille Ángelus ad Vírginem integérrimam dicit? Aut quómodo faustíssimum hoc núntium ipsi defert? Ave grátia plena, Dóminus tecum. A gaúdio íncipit eam álloqui ille gaúdii núntius. Nóverat enim et plane sciébat, núntium illud suum univérsis homínibus atque ómnibus páriter creatúris gaúdium paráre, et quóslibet a quibuscúmque dolóres expéllere; nóverat, ex divína hujus mystérii cognitióne mundum lúmine collustrári; nóverat, erróris dísjici calíginem; nóverat, retúndi mortis acúleum; nóverat, vim corruptiónis infríngi; nóverat, inferno victóriam auférri; nóverat, salútem pérdito affulgére hómini, qui horum malórum jugo jámdiu premebátur, ex quo scílicet a paradísi delíciis expúlsus, et a beáto illo domicílio ejéctus fúerat. Proptérea legatiónis suæ exórdium a gaúdio ducit; proptérea sermónibus suis gaúdii voces præmíttit; proptérea faustis hisce núntiis gaúdium antecédit, útpote quæ ómnibus credéntibus gaúdio futúra erant."
		],
		"lectio-ii":"Et sane par omníno erat, ut divína gaúdii denuntiátio a sermónibus verbísque gaúdium eliciéntibus súmeret inítium. Proptérea enim et Ángelus gaúdium ante ómnia renúntiat, quia faustæ legatiónis suæ non ignórat éxitum, ac probe novit collóquium quod habebátur, in totíus mundi gaúdium maniféste esse cessúrum. Et profécto quodnam gaúdium, aut quænam reperíri potest jucúnditas, quam non longe excédat allóquium ad Vírginem illam beátam ac gaúdii paréntem hábitum? Gaude o supercœléstis gaúdii génitrix. Gaude o sublimíssimi gaúdii nutrix. Gaude o salutáris gaúdii sedes princeps. Gaude o immortális gaúdii auctrix. Gaude o ineffábilis gaúdii mýsticum diversórium. Gaude o indeficiéntis gaúdii fons beatíssime. Gaude o gaúdii ætérni deíferum cimélium. Gaude o vivificántis gaúdii arbor virentíssima. Gaude o innúpta Dei Mater. Gaude o Virgo post partum integérrima. Gaude o spectáculum præ mirabílibus ómnibus summe admirándum.",
		"lectio-iii":"Quisnam tuum éloqui splendórem póterit? Quisnam porténtum, quod ipsa es, enarráre verbis aúdeat? Quisnam magnficéntiam tuam effári se posse confídet? Tu hóminum exornásti natúram; tu Angelórum órdines superásti; tu fulgóres Archangelórum obtenebrásti; tu sublímes Thronórum sedes infra te ostendísti; tu altitúdinem Dominatiónum depressísti; tu Principátuum ducátibus præcucurrísti; tu enervásti fortitúdinem Potestátum; tu ipsis Virtútibus poténtior virtus prodiísti; tu Chérubim oculatíssimum visum terréstribus óculis vicísti; tu Séraphim sex alas habéntium volátus ánimæ pennis divínitus agitátis transvolásti; tu dénique omnem creatúram longe transgréssa es; quippe quæ præ omni creatúra enituísti puritáte; et ómnium creaturárum Conditórem in te excepísti; ipsúmque et sinu tuo gestásti, et genuísti; et sola ex ómnibus creatúris Dei Mater effécta es."
	},
	{
		"tags":["immaculata-conceptio-bmv","dies-iii","infra-octavam","matutinum","nocturna-ii","lectio"],
		"lectio-i":[
			"Ex Bulla dogmática Pii Papa noni.",
			"Ipsíssima verba, quibus divínæ Scriptúræ de increáta Sapiéntia loquúntur, ejúsque sempitérnas orígines repræséntant, consuévit (Ecclésia) tum in ecclesiásticis offíciis, tum in sacrosáncta liturgía adhibére et ad illíus Vírginis primórdia transférre, quæ uno eodémque decréto cum divínæ Sapiéntiæ incarnatióne fúerant præstitúta. Quamvis autem hæc ómnia penes fidéles ubíque prope recépta osténdant, quo stúdio ejúsmodi de Immaculáta Vírginis Conceptióne doctrínam ipsa quoque Romána Ecclésia ómnium ecclesiárum mater et magístra fúerit prosecúta, tamen illústria hujus Ecclésiæ facta digna plane sunt, quæ nominátim recenseántur, cum tanta sit ejúsdem Ecclésiæ dígnitas atque auctóritas, quanta illi omníno debétur, quæ est cathólicæ veritátis et unitátis centrum, in qua solum inviolabíliter fuit custodíta relígio, et ex qua tráducem fídei réliquæ omnes ecclésiæ mutuéntur opórtet."
		],
		"lectio-ii":"Ítaque éadem Romána Ecclésia nihil pótius hábuit, quam eloquentíssimis quibúsque modis Immaculátam Vírginis Conceptiónem, ejúsque cultum et doctrínam assérere, tuéri, promóvere et vindicáre. Enim vero prædecessóres nostri veheménter gloriáti sunt apostólica sua auctoritáte festum Conceptiónis in Romána Ecclésia institúere, ac próprio Offício, propriáque Missa, quibus prærogatíva immunitátis ab hæreditária labe manifestíssime asserebátur, augére, honestáre et cultum jam institútum omni ope promovére, amplificáre, sive erogátis indulgéntiis, sive facultáte tribúta civitátibus, provínciis regnísque, ut Deíparam sub título Immaculátæ Conceptiónis patrónam sibi delígerent, sive comprobátis sodalitátibus, congregatiónibus, religiosísque famíliis ad Immaculátæ Conceptiónis honórem institútis, sive laúdibus eórum pietáti delátis, qui monastéria, xenodochía, altária, templa sub Immaculáti Concéptus título eréxerint, aut sacraménti religióne interpósita Immaculátam Deíparæ Conceptiónem strénue propugnáre spopónderint.",
		"lectio-iii":"Ínsuper summópere lætáti sunt decérnere Conceptiónis festum ab omni ecclésia esse habéndum eódem censu ac número quo festum Nativitátis, idémque Conceptiónis festum cum octáva ab univérsa Ecclésia celebrándum, et ab ómnibus inter ea quæ præcépta sunt, sancte coléndum, ac pontifíciam capéllam in patriarcháli nostra Liberiána basílica die Vírginis Conceptiónis sacro quotánnis esse peragéndam. Atque exoptántes in fidélium ánimis quotídie magis fovére hanc de Immaculáta Deíparæ Conceptióne doctrínam, eorúmque pietátem excitáre ad ipsam Vírginem sine labe origináli concéptam coléndam et venerándam, gavísi sunt quam libentíssime facultátem tribúere, ut in Lauretánis Litániis, et in ipsa Missæ Præfatióne Immaculátus ejúsdem Vírginis proclamarétur Concéptus, atque ádeo lex credéndi ipsa supplicándi lege statuerétur."
	},
	{
		"tags":["immaculata-conceptio-bmv","dies-iii","infra-octavam","matutinum","nocturna-iii","lectio"],
		"lectio-i":[
			"Léctio sancti Evangélii secúndum Lucam.",
			"[Luc. 1. c.]/In illo témpore: Missus est Ángelus Gábriel a Deo in civitátem Galilǽæ, cui nomen Názareth, ad Vírginem desponsátam viro, cui nomen erat Joseph, de domo David, et nomen Vírginis María. Et réliqua.",
			"Homilía sancti Bernárdis Abbátis.",
			"[Ex Homilia 2. super Missus.]/Lætáre, pater Adam, sed magis tu, o Heva mater, exsulta, qui sicut ómnium paréntes, ita ómnium fuístis peremptóres; et quod infelícius est, prius peremptóres quam paréntes. Ambo, inquam, consolámini super fília, et tali fília, sed illa ámplius de qua malum ortum est prius, cujus oppróbrium in omnes pertransívit mulíeres. Instat namque tempus, quo jam tollátur oppróbrium, nec hábeat vir quid causétur advérsus féminam: qui útique, dum se imprudénter excusáre conarétur, crudéliter illam accusáre non cunctátus est, dicens: Múlier quam dedísti mihi, dedit mihi de ligno, et comédi. Proptérea curre Heva ad Maríam; curre mater ad fíliam; fília pro matre respóndeat; ipsa matris oppróbrium aúferat; ipsa patri pro matre satisfáciat: quia ecce si vir cécidit per féminam, jam non erígitur nisi per féminam."
		],
		"lectio-ii":"Quid dicébas, o Adam? Múlier quam dedísti mihi, dedit mihi de ligno, et comédi. Verba malítiæ sunt hæc quibus magis aúgeas quam déleas culpam. Verúmtamen Sapiéntia vicit malítiam, cum occasiónem véniæ, quam a te Deus interrogándo elícere tentávit, sed non pótuit, in thesaúro indeficiéntis suæ pietátis invénit. Rédditur nempe fémina pro fémina, prudens pro fátua, húmilis pro supérba, quæ pro ligno mortis gustum tibi pórrigat vitæ, et pro venenóso cibo illo amaritúdinis, dulcédinem páriat fructus ætérni. Muta ergo iníquæ excusatiónis verbum vocem gratiárum actiónis, et dic: Dómine, múlier, quam dedísti mihi, dedit mihi de ligno vitæ, et comédi; et dulce factum est super mel ori meo, quia in ipso vivificásti me. Ecce enim ad hoc missus est Ángelus ad Vírginem. O admirándam et omni honóre digníssimam Vírginem; o féminam singuláriter venerándam, super omnes féminas admirábilem, paréntum reparatrícem, posterórum vivificatrícem.",
		"lectio-iii":"Quam tibi áliam prædixísse Deus vidétur, quando ad serpéntem ait: Inimicítias ponam inter te et mulíerem? Et si adhuc dúbitas, quod de María díxerit, audi quod séquitur: Ipsa cónteret caput tuum. Cui hæc serváta victória est, nisi Maríæ? Ipsa procul dúbio caput contrívit venenátum, quæ omnímodam malígni suggestiónem tam de carnis illécebra, quam de mentis supérbia dedúxit ad níhilum. Quam vero áliam Sálomon requirébat, cum dicébat: Mulíerem fortem quis invéniet? Nóverat quippe vir sápiens hujus sexus infirmitátem, frágile corpus, lúbricam mentem. Quia tamen et Deum légerat promisísse, et ita vidébat congrúere, ut qui vícerat per féminam, vincerétur per ipsam, veheménter admírans ajébat: Mulíerem fortem quis invéniet? Quod est dícere: si ita de manu féminæ pendet et nostra ómnium salus, et innocéntiæ restitútio, et de hoste victória: fortis omníno necésse est ut provideátur, quæ ad tantum opus possit esse idónea."
	},
	{
		"tags":["immaculata-conceptio-bmv","dies-v","infra-octavam","matutinum","nocturna-ii","lectio"],
		"lectio-i":[
			"Ex Bulla dogmática Pii Papæ noni.",
			"Quóniam quæ ad cultum pértinent, íntimo plane vínculo cum ejúsdem objécto consérta sunt, neque rata et fixa manére possunt, si illud anceps sit et in ambíguo versétur, idcírco decessóres nostri Románi Pontífices omni cura Conceptiónis cultum amplificántes, illíus étiam objéctum ac doctrínam declaráre, et inculcáre impensíssime studuérunt. Étenim clare apertéque docuére, festum agi de Vírginis Conceptióne, atque uti falsam et ab Ecclésiæ mente alieníssimam proscripsérunt illórum opiniónem qui non Conceptiónem ipsam, sed sanctificatiónem ab Ecclésia coli arbitraréntur et affirmárent."
		],
		"lectio-ii":"Neque mítius cum iis agéndum esse existimárunt, qui ad labefactándam de Immaculáta Vírginis Conceptióne doctrínam, excogitáto inter primum atque álterum Conceptiónis instans et moméntum discrímine, asserébant, celebrári quidem Conceptiónem, sed non pro primo instánti atque moménto. Ipsi namque prædecessóres nostri suárum pártium esse duxérunt, et beatíssimæ Vírginis Conceptiónis festum, et Conceptiónem pro primo instánti tamquam verum cultus objéctum omni stúdio tuéri ac propugnáre. Hinc decretória plane verba, quibus Alexánder séptimus decéssor noster sincéram Ecclésiæ mentem declarávit, ínquiens: Sane vetus est Christifidélium erga ejus beatíssimam Matrem Vírginem Maríam píetas sentiéntium, ejus ánimam in primo instánti creatiónis atque infusiónis in corpus fuísse speciáli Dei grátia et privilégio, intúitu meritórum Jesu Christi ejus Fílii humáni géneris Redemptóris, a mácula peccáti originális præservátam immúnem, atque in hoc sensu ejus Conceptiónis festivitátem solémni ritu coléntium et celebrántium.",
		"lectio-iii":"Atque illud in primis solémne quoque fuit iísdem decessóribus nostris, doctrínam de Immaculáta Dei Matris Conceptióne sartam tectámque omni cura, stúdio et contentióne tuéri. Étenim non solum nullátenus passi sunt, ipsam doctrínam quovis modo a quópiam notári atque tradúci, verum étiam longe ultérius progréssi, perspícuis declaratiónibus iteratísque vícibus edixérunt: Doctrínam qua Immaculátam Vírginis Conceptiónem profitémur, esse, suóque mérito habéri cum ecclesiástico cultu plane cónsonam, eámque véterem, ac prope universálem et ejúsmodi, quam Romána Ecclésia sibi fovéndam tuendámque suscéperit, atque omníno dignam, quæ in sacra ipsa liturgía, solemnioribúsque précibus usurparétur. Neque his conténti, ut ipsa de Immaculáto Vírginis Concéptu doctrína invioláta persísteret, opiniónem huic doctrínæ advérsam, sive públice, sive privátim, deféndi posse severíssime prohibuére, eámque multíplici véluti vúlnere conféctam esse voluérunt."
	},
	{
		"tags":["immaculata-conceptio-bmv","dies-v","infra-octavam","matutinum","nocturna-iii","lectio"],
		"lectio-i":[
			"Léctio sancti Evangélii secúndum Lucam.",
			"[Luc. 1. c.]/In illo témpore: Missus est Ángelus Gábriel a Deo in civitátem Galilǽæ, cui nomen Názareth, ad Vírginem desponsátam viro, cui nomen erat Joseph, de domo David, et nomen Vírginis María. Et réliqua.",
			"Homilía sancti Tharásii Epíscopi.",
			"[De Præsentatione Deiparæ.]/Quibus te laúdibus cumulábimus, María? O puélla immaculáta; o virgo impollúta; o mulíerum ornaméntum, filiárum nitor! O mater Virgo sancta, tu benedícta inter mulíeres; tu celebráta propter innocéntiam; tu obsignáta virginitáte. Tu Adámi maledícti expiátio; tu débiti Hevæ solútio. Tu Abélis puríssima oblátio; primogenitórum deléctus; immaculátum sacrifícium. Tu Enos in Deum spes non pudóre suffúsa; tu Enoch ínita grátia, et in secúram vitam migrátio. Tu Noë arca, et secúndæ regeneratiónis apud Deum conciliátio. Tu regni et sacerdótii Melchísedech perillústris splendor; tu Abrahámi firma fidúcia et promissiónis futúræ posteritátis óbsequens fides. Tu Isaac novum sacrifícium et rationále holocaústum; tu Jacob in scalam ascénsus causa, et fœcunditátis in duódecim tribus permenéntis expréssio nobilíssima. Tu Judæ apparuísti secúndum stirpem fília; tu Joséphi pudicítia et véteris Ægýpti, nimírum synagógæ Judæórum evérsio, o Immaculáta! Tu Móysis ejusdémque legislatóris liber divínitus concinnátus, in quo scriptum est sacraméntum regeneratiónis, et divínis dígitis inscúlpta in tábulis lex est tamquam in monte Sina, ubi novus Ísraël ab intelligibílium Ægyptiórum servitúte vindicábitur, quemádmodum antíquus pópulus in solitúdine manna et aqua de petra satiátus est, petra autem erat Christus e tuo grémio proditúrus tamquam sponsus de thálamo. Tu Aarónis virga floréscens; tu es Davídis fília fímbriis aúreis circumvestíta vário ornátu nitéscens."
		],
		"lectio-ii":"Tu es prophetárum spéculum, et rerum ab illis prænuntiatárum éxitus. Te eníxe Ezéchiel vatícinans appellávit portam clausam, per quam nemo hóminum umquam transíbit nisi Dóminus Deus solus, et portam clausam conservábit. Te Isaías ille in primis grandíloquus prænúntiat virgam Jesse, ex qua flos Christus oriétur, et frutícibus vitiórum exstirpátis radícitus, plantas divínæ cognitiónis in agro ínseret. Te Jeremías præmonstrávit ínquiens: Ecce dies vénient, dicit Dóminus, et fériam dómui Ísraël et dómui Judæ fœdus novum, quod constítui cum pátribus eórum, ita signíficans advéntum ortúmque fílii tui, et pópulum Géntium vocans ad Deum adorándum inde usque a fínibus terræ. Te étiam Dániel vir desideriórum proclamávit montem ingéntem, e quo Christus lapis anguláris abscindétur, et simulácrum multifórmis serpéntis ruína atque exítio dissipábit. Te honóro agnam immaculátam, te prǽdico grátia plenam, te cano Dei habitatiónem puram et immaculátam. Et sane ubi abundávit delíctum, superabundávit grátia. Per mulíerem mortem lucráti sumus, per mulíerem univérsa ipse rursus instaurábit. Per serpéntem cibum accépimus amári sapóris, per ipsum vero rursum vescémur cibo immortalitátis. Prima parens Heva Caínum in lucem édidit invídiæ  et nequítiæ príncipem; unigénitus Fílius tuus erit primogénitus vitæ et resurrectiónis. O inaudítum prodígium! O admirándam novitátem! O sapiéntiam nullis verbis coæquándam!",
		"lectio-iii":"Nos autem pópulus Dei, gens sancta, congregátio acceptábilis, fílii colúmbæ, sóboles grátiæ in hac Vírginis celebritáte puris ánimis, impollútis lábiis, multísonis linguis hymnos suavídicos extollámus. Illústre hoc festum, príncipem solemnitátem Ángelis lætam et hóminum prædicatióne digníssimam, próuti par est, venerántes illud Ave Gabriélis cum reveréntia et gaúdio sancto conclamémus. Ave delícium Patris, per quam ad últimos terræ fines Dei cognítio manávit. Ave Fílii domicílium, de qua ille carne indútus prodívit. Ave sancti Spíritus habitáculum ineffábile. Ave sánctior Chérubim; ave gloriósior Séraphim; ave cœlo látior; ave sole splendídior; ave luna micántior; ave múltiplex astrórum nitor; ave levis nubes, quæ cœléstem plúviam inspérgis. Ave aura sancta, quæ spíritum malítiæ a terra dissipásti. Ave nóbile præcónium Prophetárum; ave Apostolórum audítus per totum orbem sonus; ave Mártyrum excéllens conféssio; ave Patriarchárum laudatíssima prædicátio; ave Sanctórum summum ornaméntum. Ave causa salútis ómnium mortálium; ave regína pacis conciliátrix; ave matrum splendor immaculátus. Ave mediátrix ómnium, qui sub cœlo sunt; ave totíus orbis reparátio; ave grátia plena, Dóminus tecum, qui ante te, et ex te, et nobíscum. Ipsi laus cum Patre et sanctíssimo et vivífico Spíritu, nunc et semper, et in infiníta sǽcula sæculórum. Amen."
	},
	{
		"tags":["immaculata-conceptio-bmv","dies-vii","infra-octavam","matutinum","nocturna-ii","lectio"],
		"lectio-i":[
			"Ex Bulla dogmática Pii Papæ noni.",
			"Omnes norunt quanto stúdio hæc de Immaculáta Deíparæ Vírginis Conceptióne doctrína a spectatíssimis religiósis famíliis et celebrióribus theológicis academíis, ac præstantíssimis divinárum rerum sciéntia doctóribus fúerit trádita, assérta ac propugnáta. Omnes páriter norunt quantópere sollíciti fúerint sacrórum Antístites vel in ipsis ecclesiásticis convéntibus palam publicéque profitéri, sanctíssimam Dei Genitrícem Vírginem Maríam ob prævísa Christi Dómini Redemptóris mérita numquam origináli subjacuísse peccáto, sed præservátam omníno fuísse ab oríginis labe, et idcírco sublimióri modo redémptam. Quibus illud profécto gravíssimum et omníno máximum accédit, ipsam quoque Tridentínam sýnodum, cum dogmáticum de peccáto origináli éderet decrétum, quo juxta sacrárum Scripturárum sanctorúmque Patrum ac probatissimórum conciliórum testimónia státuit ac definívit: Omnes hómines nasci origináli culpa inféctos; tamen solémniter declarásse: Non esse suæ intentiónis, in decréto ipso tantáque definitiónis amplitúdine comprehéndere beátam et Immaculátam Vírginem Dei Genitrícem Maríam. Hac enim declaratióne Tridentíni Patres, ipsam beatíssimam Vírginem ab origináli labe solútam, pro rerum temporúmque adjúnctis, satis innuérunt, atque ádeo perspícue significárunt, nihil ex divínis lítteris, nihil ex traditióne, Patrúmque auctoritáte rite afférri posse, quod tantæ Vírginis prærogatívæ quovis modo refragétur."
		],
		"lectio-ii":"Et re quidem vera hanc de Immaculáta beatíssimæ Vírginis Conceptióne doctrínam quotídie magis gravíssimo Ecclésiæ sensu, magistério, stúdio, sciéntia ac sapiéntia tam spléndide explicátam, declarátam, confirmátam, et apud omnes cathólici orbis pópulos ac natiónes mirándum in modum propagátam, in ipsa Ecclésia semper exstitísse velúti a majóribus accéptam, ac revelátæ doctrínæ charactére insignítam, illústria venerándæ antiquitátis Ecclésiæ orientális et occidentális monuménta validíssime testántur. Équidem Patres Ecclesiǽque scriptóres, cœléstibus edócti elóquiis, nihil antíquius habuére, quam in libris ad explicándas Scriptúras, vindicánda dógmata, erudiendósque fidéles elucubrátis, summam Vírginis sanctitátem, dignitátem, atque ab omni peccáti labe integritátem, ejúsque præcláram de tetérrimo humáni géneris hoste victóriam, multis mirísque modis certátim prædicáre atque efférre.",
		"lectio-iii":"Quaprópter enarrántes verba, quibus Deus præparáta renovándis mortálibus suæ pietátis remédia inter ipsa mundi primórdia prænúntians; et deceptóris serpéntis retúdit audáciam et nostri géneris spem mirífice eréxit ínquiens: Inimicítias ponam inter te et mulíerem, et semen tuum et semen illíus, docuére: divíno hoc oráculo clare apertéque demonstrátum fuísse misericórdem humáni géneris Redemptórem, scílicet unigénitum Dei Fílium Christum Jesum, ac designátam beatíssimam ejus Matrem Vírginem Maríam, ac simul ipsíssimas utriúsque contra diábolum inimicítias insígniter expréssas. Quocírca sicut Christus Dei hominúmque mediátor, humána assúmpta natúra, delens quod advérsus nos erat chirógraphum decréti, illud cruci triumphátor affíxit, sic sanctíssima Virgo, arctíssimo et indissolúbili vínculo cum eo conjúncta, una cum illo et per illum, sempitérnas contra venenósum serpéntem inimicítias exércens ac de ipso pleníssime triúmphans, illíus caput immaculáto pede contrívit."
	},
	{
		"tags":["immaculata-conceptio-bmv","dies-vii","infra-octavam","matutinum","nocturna-iii","lectio"],
		"lectio-i":[
			"Léctio sancti Evangélii secúndum Lucam.",
			"[Luc. 1. c.]/In illo témpore: Missus est Ángelus Gábriel a Deo in civitátem Galilǽæ, cui nomen Názareth, ad Vírginem desponsátam viro, cui nomen erat Joseph, de domo David, et nomen Vírginis María. Et réliqua.",
			"Homilía sancti Sophrónii Epíscopi.",
			"[Homilia in Deiparæ Annunt.]/Vere benedícta tu in muliéribus, quóniam Hevæ maledictiónem in benedictiónem commutásti; quóniam Adam, qui prius jacébat exsecratióne percúlsus, ut per te benedicerétur effecísti. Vere benedícta tu in muliéribus, quóniam benedíctio Patris per te affúlsit homínibus, eósque a véteri maledícto liberávit. Vere benedícta tu in muliéribus, quia per te progenitóres tui salútem invéniunt; tu síquidem genitúra es Servatórem, qui divínam ipsis salútem comparábit. Vere benedícta tu in muliéribus, quóniam sine sémine eum protulísti fructum, qui benedictiónem terrárum orbi elargítur, ipsúmque a maledictióne spinas germinánte rédimit. Vere benedícta tu in muliéribus, quia múlier naturáli conditióne cum sis, Dei tamen Génitrix reípsa fies. Étenim si, qui ex te nascitúrus est, secúndum veritátem Deus est incarnátus, ipsa jure meritóque díceris Deípara, quippe quæ Deum veríssime paris."
		],
		"lectio-ii":"Ne tímeas María, invenísti enim apud Deum grátiam períre nésciam; invenísti apud Deum grátiam præ quálibet exímiam; invenísti apud Deum grátiam ómnibus votis expeténdam; invenísti apud Deum grátiam ómnium gratiárum splendidíssimam; invenísti apud Deum grátiam numquam elanguéntem; invenísti apud Deum grátiam quæ te salvam præstet; invenísti apud Deum grátiam, quæ nullo ímpetu quatiátur; invenísti apud Deum grátiam plane invíctam; invenísti apud Deum grátiam perénniter duratúram. Et álii quidem, iíque plures ante te exímia sanctitáte floruérunt. Sed némini, quemádmodum tibi, plena grátia impertíta est; nemo sicut tu, ad tantum magnificéntiæ est evéctus; nemo sicut tu, purificánte grátia præoccupátus est; nemo sicut tu, cœlésti lúmine refúlsit; nemo sicut tu, præ omni celsitúdine exaltátus est.",
		"lectio-iii":"Et mérito quidem; nemo enim sicut tu, ad Deum tam prope accéssit; nemo sicut tu, Dei donis ditátus est; nemo sicut tu, Dei grátiæ párticeps fuit. Ómnia vincis, quæcúmque inter hómines emíneant; ómnia súperas múnera, quæ effúsa a Dei largitáte in quóslibet dimanáverint. Plus enim ómnibus inhabitántis Dei possessióne ditéscis. Nemo sic in se Deum complécti pótuit; nemo pótuit sic frui Dei præséntia; nemo dignus est hábitus, qui sic per Deum illuminarétur; ac proptérea non modo Deum ómnium Conditórem ac Dóminum in te excepísti, sed eum habes ex te ineffabíliter incarnátum, atque in útero tuo gestátum, et post hæc génitum, et univérsos hómines a patérna condemnatióne rediméntem, ac salútem, quæ nullum finem habitúra sit, ipsis elargiéntem. Et proptérea tibi clamávi, atque íterum veheménter clamábo: Ave grátia plena, Dóminus tecum: benedícta tu in muliéribus."
	},
	{
		"tags":["immaculata-conceptio-bmv","dies-octava","matutinum","nocturna-ii","lectio"],
		"lectio-i":[
			"Ex Bulla dogmática Pii Papæ noni.",
			"Ab antíquis tempóribus sacrórum Antístites, ecclesiástici viri, reguláres órdines ac vel ipsi imperatóres et reges ab hac apostólica Sede eníxe efflagitárunt, ut Immaculáta sanctíssimæ Dei Genitrícis Concéptio véluti cathólicæ fídei dogma definirétur. Quæ postulatiónes hac nostra quoque ætáte iterátæ fuérunt, ac potíssimum felícis recordatiónis Gregório decimoséxto prædecessóri nostro, ac nobis ipsis oblátæ sunt tum ab epíscopis, tum a clero sæculári, tum a religiósis famíliis, ac summis princípibus et fidélibus pópulis. Nos ítaque singulári ánimi nostri gaúdio hæc ómnia probe noscéntes, ac sério considerántes, vix dum licet immériti, arcáno divínæ providéntiæ consílio ad hanc sublímem Petri cáthedram evécti, totíus Ecclésiæ gubernácula tractánda suscépimus, nihil certe antíquius habúimus, quam pro summa nostra vel a téneris annis erga sanctíssimam Dei Genitrícem Vírginem Maríam veneratióne, pietáte et afféctu ea ómnia perágere, quæ adhuc in Ecclésiæ votis esse póterant, ut beatíssimæ Vírginis honor augerétur, ejúsque prærogatívæ uberióri luce nitérent."
		],
		"lectio-ii":"Ítaque plúrimum in Dómino confísi advenísse témporum opportunitátem pro Immaculáta sanctíssimæ Dei Genitrícis Vírginis Maríæ Conceptióne definiénda, quam divína elóquia, veneránda tradítio, perpétuus Ecclésiæ sensus, singuláris catholicórum Antístitum ac fidélium conspirátio, et insígnia prædecessórum nostrórum acta, constitutiónes mirífice illústrant atque declárant; rebus ómnibus diligentíssime perpénsis et assíduis fervidísque ad Deum précibus effúsis, mínime cunctándum nobis esse censúimus, suprémo nostro judício Immaculátam ipsíus Vírginis Conceptiónem sancíre, definíre, atque ita pientíssimis cathólici orbis desidériis, nostrǽque in ipsam sanctíssimam Vírginem pietáti satisfácere, ac simul in ipsa unigénitum Fílium suum Dóminum nostrum Jesum Christum magis atque magis honorificáre, cum in Fílium redúndet quidquid honóris et laudis in Matrem impénditur.",
		"lectio-iii":"Quare postquam numquam intermísimus in humilitáte et jejúnio privátas nostras et públicas Ecclésiæ preces Deo Patri per Fílium ejus offérre, ut Spíritus sancti virtúte mentem nostram dirígere et confirmáre dignarétur, imploráto univérsæ cœléstis cúriæ præsídio, et advocáto cum gemítibus Paráclito Spíritu, eóque sic aspiránte: ad honórem sanctæ et indivíduæ Trinitátis, ad decus et ornaméntum Vírginis Deíparæ, ad exaltatiónem fídei cathólicæ et christiánæ religiónis augméntum, auctoritáte Dómini nostri Jesu Christi, beatórum Apostolórum Petri et Pauli, ac nostra declarámus, pronuntiámus et definímus: Doctrínam quæ tenet beatíssimam Vírginem Maríam in primo instánti suæ Conceptiónis fuísse singulári omnipoténtis Dei grátia et privilégio, intúitu meritórum Christi Jesu Salvatóris humáni géneris, ab omni originális culpæ labe præservátam immúnem, esse a Deo revelátam, atque idcírco ab ómnibus fidélibus fírmiter constantérque credéndam. Quaprópter si qui secus ac a nobis definítum est, quod Deus avértat, præsúmpserint corde sentíre, ii nóverint ac porro sciant se próprio judício condemnátos, naufrágium circa fidem passos esse, et ab unitáte Ecclésiæ defecísse."
	},
	{
		"tags":["immaculata-conceptio-bmv","dies-octava","matutinum","nocturna-iii","lectio"],
		"lectio-i":[
			"Léctio sancti Evangélii secúndum Lucam.",
			"[Luc. 1. c.]/In illo témpore: Missus est Ángelus Gábriel a Deo in civitátem Galilǽæ, cui nomen Názareth, ad Vírginem desponsátam viro, cui nomen erat Joseph, de domo David, et nomen Vírginis María. Et réliqua.",
			"Homilía sancti Epiphánii Epíscopi.",
			"[Orat. de laudibus S. Mariæ Deiparæ.]/Quid dicam, aut quid próloquar de præclára et sancta Vírgine? Solo enim Deo excépto, cunctis supérior éxstitit: natúra formósior est ipsis Chérubim et Séraphim, et omni exércitu angélico; cui prædicándæ cœléstis ac terréna lingua mínime súfficit, imo vero nec Angelórum. O beáta Virgo, colúmba pura et sponsa cœléstis María, cœlum, templum, et thronus divinitátis, quæ coruscántem in cœlo et in terra solem habes Christum! Nubes lúcida, quæ fulgur de cœlo lucidíssimum ad illuminándum mundum deduxísti Christum. Ave grátia plena, porta cœlórum, de qua in Cánticis prophéta in decúrsu oratiónis plane et apérte prolóquitur inclámans: Hortus conclúsus, soror mea sponsa, hortus conclúsus, fons signátus."
		],
		"lectio-ii":"Virgo est lílium immaculátum, quæ rosam immarcescíbilem génuit Christum. O sancta Deípara, ovis immaculáta quæ verbum ex te incarnátum Agnum Christum peperísti! O Virgo sanctíssima, quæ exércitus Angelórum in stupórem deduxísti! Stupéndum est miráculum in cœlis, múlier amícta sole, gestans lucem in ulnis: stupéndum miráculum in cœlis, thálamus Vírginis habens Fílium Dei: stupéndum miráculum in cœlis, Dóminus Angelórum infans Vírginis efféctus est. Ángeli accusábant Hevam, nunc vero Maríam glória prosequúntur, quæ lapsam Hevam eréxit, et Adámum e paradíso dejéctum in cœlos misit. Ipsa enim est cœli et terræ mediátrix, quæ uniónem naturáliter perégit.",
		"lectio-iii":"Grátia sanctæ Vírginis est imménsa. Hinc Gábriel in primis salútat Vírginem, dicens: Ave grátia plena, quæ es spléndidum cœlum. Ave grátia plena, multis virtútibus exornáta Virgo. Ave grátia plena, quæ es urna aúrea cóntinens manna cœléste. Ave grátia plena, quæ sitiéntes perénnis fontis dulcédine sátias. Ave sanctíssima Mater Immaculáta, quæ genuísti Christum, qui est ante te. Ave púrpura régia, quæ cœli terrǽque Regem induísti. Ave liber incomprehénsus, quæ Verbum et Fílium Patris mundo legéndum exhibuísti."
	}
]
