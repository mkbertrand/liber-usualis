[
	{
		"tags":["hebdomada-i-octobris","basis-nominis"],
		"datum":"I Octobris"
	},
	{
		"tags":["liber-i-machabaeorum","incipit-libri","dominica","i-vesperae","antiphona","antiphona-magnificat"],
		"src":"gregobase/1858",
		"datum":"Adapériat Dóminus * cor vestrum in lege sua, et in præcéptis suis, et fáciat pacem Dóminus Deus noster."
	},
	{
		"tags":["liber-i-machabaeorum","incipit-libri","lectio","lectio-i"],
		"datum":[
			"Íncipit liber primus Machabæórum.",
			"Et factum est, postquam percússit Alexánder Philíppi Mácedo, qui primus regnávit in Grǽcia, egréssus de terra Cethim, Daríum regem Persárum, et Medórum: constítuit prǽlia multa, et obtínuit ómnium munitiónes, et interfécit reges terræ, et pertránsiit usque ad fines terræ: et accépit spólia multitúdinis Géntium: et síluit terra in conspéctu ejus. Et congregávit virtútem, et exércitum fortem nimis: et exaltátum est, et elevátum cor ejus: et obtínuit regiónes Géntium, et tyránnos: et facti sunt illi in tribútum. Et post hæc décidit in lectum, et cognóvit quia morerétur. Et vocávit púeros suos nóbiles, qui secum erant nutríti a juventúte: et divísit illis regnum suum, cum adhuc víveret."
		]
	},
	{
		"tags":[
			["hebdomadae-octobris","dominica","nocturna-i","responsorium","responsorium-i"],
			["hebdomadae-octobris","feria","feria-v","responsorium","responsorium-i"]
		],
		"incipit":"Adapériat Dóminus cor vestrum in lege sua, et in præcéptis suis, et fáciat pacem in diébus vestris:",
		"responsum":"Concédat vobis salútem, et rédimat vos a malis.",
		"versus":"Exaúdiat Dóminus oratiónes vestras, et reconciliétur vobis, nec vos déserat in témpore malo."
	},
	{
		"tags":["liber-i-machabaeorum","incipit-libri","lectio","lectio-ii"],
		"datum":"Et regnávit Alexánder annis duódecim, et mórtuus est. Et obtinuérunt púeri ejus regnum, unusquísque in loco suo: et imposuérunt omnes sibi diadémata post mortem ejus, et fílii eórum post eos annis multis, et multiplicáta sunt mala in terra. Et éxiit ex eis radix peccátrix, Antíochus illústris, fílius Antíochi regis, qui fúerat Romæ obses: et regnávit in anno centésimo trigésimo séptimo regni Græcórum."
	},
	{
		"tags":[
			["hebdomadae-octobris","dominica","nocturna-i","responsorium","responsorium-ii"],
			["hebdomadae-octobris","feria","feria-v","responsorium","responsorium-ii"]
		],
		"incipit":"Exaúdiat Dóminus oratiónes vestras, et reconciliétur vobis, nec vos déserat in témpore malo,",
		"responsum":"Dóminus Deus noster.",
		"versus":"Det vobis cor ómnibus, ut colátis eum, et faciátis ejus voluntátem."
	},
	{
		"tags":["liber-i-machabaeorum","incipit-libri","lectio","lectio-iii"],
		"datum":"In diébus illis exiérunt ex Ísraël fílii iníqui, et suasérunt multis, dicéntes: Eámus, et disponámus testaméntum cum Géntibus, quæ circa nos sunt: quia ex quo recéssimus ab eis, invenérunt nos multa mala. Et bonus visus est sermo in óculis eórum. Et destinavérunt áliqui de pópulo, et abiérunt ad regem: et dedit illis potestátem ut fácerent justítiam Géntium. Et ædificavérunt gymnásium in Jerosólymis secúndum legem Natiónum: et fecérunt sibi præpútia, et recessérunt a testaménto sancto, et juncti sunt Natiónibus, et venúmdati sunt ut fácerent malum."
	},
	{
		"tags":[
			["hebdomadae-octobris","dominica","nocturna-i","responsorium","responsorium-iii"],
			["hebdomadae-octobris","feria","feria-v","responsorium","responsorium-iii"]
		],
		"incipit":"Congregáti sunt inimíci nostri, et gloriántur in virtúte sua: cóntere fortitúdinem illórum Dómine, et dispérge illos:",
		"responsum":"Ut cognóscant, quia non est álius qui pugnet pro nobis, nisi tu Deus noster.",
		"versus":"Dispérge illos in virtúte tua, et déstrue eos protéctor noster Dómine."
	},
	{
		"tags":["liber-i-machabaeorum","incipit-libri","nocturna-ii","lectio","lectio-i"],
		"datum":[
			"Ex libro Officiórum sancti Ambrósii Epíscopi.",
			"Fortásse áliquos béllica defíxos glória tenet, ut putent solam esse præliárem fortitúdinem; et ídeo me ad ista deflexísse, quia illa nostris déforet. Quam fortis Jesus Nave, ut uno prǽlio quinque reges captos stérneret cum pópulis suis? Deínde cum advérsum Gabaonítas urgéret prǽlium, et vererétur ne nox impedíret victóriam, magnitúdine mentis et fídei clamávit: Stet sol: et stetit, donec victória consummarétur. Gédeon in trecéntis viris de ingénti pópulo et acérbo hoste revéxit triúmphum. Jónathas adoléscens virtútem magnam fecit in prǽlio."
		]
	},
	{
		"tags":[
			["hebdomadae-octobris","dominica","nocturna-ii","responsorium","responsorium-i"],
			["hebdomadae-octobris","feria","feria-vi","responsorium","responsorium-i"]
		],
		"incipit":"Ímpetum inimicórum ne timuéritis: mémores estóte, quómodo salvi facti sunt patres nostri:",
		"responsum":"Et nunc clamémus in cœlum, et miserébitur nostri Deus noster.",
		"versus":"Mementóte mirabílium ejus, quæ fecit Pharaóni, et exercítui ejus in Mari rubro."
	},
	{
		"tags":["liber-i-machabaeorum","incipit-libri","nocturna-ii","lectio","lectio-ii"],
		"datum":"Quid de Machabǽis loquar? Sed prius de pópulo dicam patrum: qui cum essent paráti ad repugnándum pro templo Dei, et pro legítimis suis, dolo hóstium die lacessíti sábbati, maluérunt vulnéribus offérre nuda córpora, quam repugnáre, ne violárent sábbatum. Ítaque omnes læti se obtulérunt morti. Sed Machabǽi considerántes quod hoc exémplo gens omnis posset períre, sábbato étiam, cum ipsi in bellum provocaréntur, ulti sunt innocéntium necem fratrum suórum. Unde póstea stimulátus rex Antíochus, cum bellum accénderet per duces suos Lýsiam, Nicánorem, Górgiam, ita cum Orientálibus suis et Assýriis attrítus est cópiis, ut quadragínta et octo míllia in médio campi a tribus míllibus prosterneréntur."
	},
	{
		"tags":[
			["hebdomadae-octobris","dominica","nocturna-ii","responsorium","responsorium-ii"],
			["hebdomadae-octobris","feria","feria-vi","responsorium","responsorium-ii"]
		],
		"incipit":"Congregátæ sunt Gentes in multitúdine, ut dímicent contra nos, et ignorámus quid ágere debeámus:",
		"responsum":"Dóminus Deus, ad te sunt óculi nostri, ne pereámus.",
		"versus":"Tu scis quæ cógitant in nos: quómodo potérimus subsístere ante fáciem illórum, nisi tu ádjuves nos? Dómine Deus."
	},
	{
		"tags":["liber-i-machabaeorum","incipit-libri","nocturna-ii","lectio","lectio-iii"],
		"datum":"Virtútem ducis Judæ Machabǽi de uno ejus mílite consideráte. Namque Eleázarus, cum supereminéntem céteris elephántem loríca vestítum régia advérteret, arbitrátus quod in eo esset rex, cursu cóncito in médium legiónis se prorúpit: et abjécto clýpeo, utráque manu interficiébat, donec perveníret ad béstiam, atque intrávit sub eam, et subjécto gládio interémit eam. Ítaque cadens béstia oppréssit Eleázarum, atque ita mórtuus est. Quanta ígitur virtus ánimi! primo, ut mortem non timéret: deínde, ut circumfúsus legiónibus inimicórum, in confértos raperétur hostes, médium penetráret agmen, et contémpta morte ferócior, abjécto clýpeo, utráque manu vulnerátæ molem béstiæ subíret ac sustinéret, post infra ipsam succéderet, quo plenióri feríret ictu: cujus ruína inclúsus, magis quam oppréssus, suo est sepúltus triúmpho."
	},
	{
		"tags":[
			["hebdomadae-octobris","dominica","nocturna-ii","responsorium","responsorium-iii"],
			["hebdomadae-octobris","feria","feria-vi","responsorium","responsorium-iii"]
		],
		"incipit":"Tua est poténtia, tuum regnum Dómine: tu es super omnes gentes:",
		"responsum":"Da pacem Dómine in diébus nostris.",
		"versus":"Creátor ómnium Deus, terríbilis et fortis, justus et miséricors."
	},
	{
		"tags":[
			["hebdomadae-octobris","dominica","nocturna-iii","responsorium","responsorium-i"],
			["hebdomadae-octobris","feria","feria-iv","responsorium","responsorium-i"],
			["hebdomadae-octobris","feria","sabbatum","responsorium","responsorium-i"]
		],
		"incipit":"Refúlsit sol in clýpeos aúreos, et resplenduérunt montes ab eis:",
		"responsum":"Et fortitúdo Géntium dissipáta est.",
		"versus":"Erat enim exércitus magnus valde, et fortis: et appropiávit Judas, et exércitus ejus in prǽlio."
	},
	{
		"tags":["liber-i-machabaeorum","dies-ii-libri","lectio","lectio-i"],
		"datum":[
			"De libro primo Machabæórum.",
			"Et parátum est regnum in conspéctu Antíochi, et cœpit regnáre in terra Ægýpti ut regnáret super duo regna. Et intrávit in Ægýptum in multitúdine gravi, in cúrribus, et elephántis, et equítibus, et copiósa návium multitúdine: et constítuit bellum advérsus Ptolemǽum regem Ægýpti, et véritus est Ptolemǽus a fácie ejus, et fugit, et cecidérunt vulneráti multi. Et comprehéndit civitátes munítas in terra Ægýpti: et accépit spólia terræ Ægýpti."
		]
	},
	{
		"tags":["hebdomadae-octobris","feria","feria-ii","responsorium","responsorium-i"],
		"incipit":"Dixit Judas Simóni fratri suo: Élige tibi viros, et vade, líbera fratres tuos in Galilǽam: ego autem, et Jónathas frater tuus, íbimus in Galaadítim:",
		"responsum":"Sicut fúerit volúntas in cœlo, sic fiat.",
		"versus":"Accingímini fílii poténtes, et estóte paráti: quóniam mélius est nobis mori in bello, quam vidére mala gentis nostræ, et sanctórum."
	},
	{
		"tags":["liber-i-machabaeorum","dies-ii-libri","lectio","lectio-ii"],
		"datum":"Et convértit Antíochus, postquam percússit Ægýptum in centésimo et quadragésimo tértio anno: et ascéndit ad Ísraël, et ascéndit Jerosólymam in multitúdine gravi. Et intrávit in sanctificatiónem cum supérbia, et accépit altáre aúreum, et candelábrum lúminis, et univérsa vasa ejus, et mensam propositiónis, et libatória, et phíalas, et mortaríola aúrea, et velum, et corónas, et ornaméntum aúreum quod in fácie templi erat: et commínuit ómnia."
	},
	{
		"tags":[
			["hebdomadae-octobris","feria","feria-ii","responsorium","responsorium-ii"],
			["hebdomadae-octobris","feria","feria-iv","responsorium","responsorium-ii"],
			["hebdomadae-octobris","feria","sabbatum","responsorium","responsorium-ii"]
		],
		"incipit":"Ornavérunt fáciem templi corónis aúreis, et dedicavérunt altáre Dómino:",
		"responsum":"Et facta est lætítia magna in pópulo.",
		"versus":"In hymnis et confessiónibus benedicébant Dóminum."
	},
	{
		"tags":["liber-i-machabaeorum","dies-ii-libri","lectio","lectio-iii"],
		"datum":"Et accépit argéntum, et aurum, et vasa concupiscibília: et accépit thesaúros occúltos, quos invénit: et sublátis ómnibus ábiit in terram suam. Et fecit cædem hóminum, et locútus est in supérbia magna. Et factus est planctus magnus in Ísraël, et in omni loco eórum: et ingemuérunt príncipes, et senióres: vírgines et júvenes infirmáti sunt: et speciósitas mulíerum immutáta est. Omnis marítus sumpsit laméntum: et quæ sedébant in thoro maritáli, lugébant: et commóta est terra super habitántes in ea, et univérsa domus Jacob índuit confusiónem."
	},
	{
		"tags":[
			["hebdomadae-octobris","feria","feria-ii","responsorium","responsorium-iii"],
			["hebdomadae-octobris","feria","feria-iv","responsorium","responsorium-iii"],
			["hebdomadae-octobris","feria","sabbatum","responsorium","responsorium-iii"]
		],
		"incipit":"In hymnis et confessiónibus benedicébant Dóminum:",
		"responsum":"Qui magna fecit in Ísraël, et victóriam dedit illis Dóminus omnípotens.",
		"versus":"Ornavérunt fáciem templi corónis aúreis, et dedicavérunt altáre Dómino."
	},
	{
		"tags":["liber-i-machabaeorum","dies-iii-libri","lectio","lectio-i"],
		"datum":[
			"De libro primo Machabæórum.",
			"In diébus illis surréxit Mathathías fílius Joánnis, fílii Simeónis, sacérdos ex fíliis Jóarib ab Jerúsalem, et consédit in monte Modin: et habébat fílios quinque, Joánnem, qui cognominabátur Gaddis: et Simónem, qui cognominabátur Thasi: et Judam, qui vocabátur Machabǽus: et Eleázarum, qui cognominabátur Ábaron: et Jónathan, qui cognominabátur Apphus. Hi vidérunt mala, quæ fiébant in pópulo Juda, et in Jerúsalem."
		]
	},
	{
		"tags":["hebdomadae-octobris","feria","feria-iii","responsorium","responsorium-i"],
		"incipit":"Hic est fratrum amátor, et pópuli Ísraël:",
		"responsum":"Hic est qui multum orat pro pópulo, et univérsa sancta civitáte Jerúsalem.",
		"versus":"Vir iste in pópulo suo mitíssimus appáruit."
	},
	{
		"tags":["liber-i-machabaeorum","dies-iii-libri","lectio","lectio-ii"],
		"datum":"Et dixit Mathathías: Væ mihi, ut quid natus sum vidére contritiónem pópuli mei et contritiónem civitátis sanctæ, et sedére illic, cum datur in mánibus inimicórum? Sancta in manu extraneórum facta sunt: templum ejus sicut homo ignóbilis. Vasa glóriæ ejus captíva abdúcta sunt: trucidáti sunt senes ejus in platéis, et júvenes ejus cecidérunt in gládio inimicórum. Quæ gens non hæreditávit regnum ejus, et non obtínuit spólia ejus?"
	},
	{
		"tags":["hebdomadae-octobris","feria","feria-iii","responsorium","responsorium-ii"],
		"incipit":"Tu Dómine universórum, qui nullam habes indigéntiam, voluísti templum tuum fíeri in nobis:",
		"responsum":"Consérva domum istam immaculátam in ætérnum Dómine.",
		"versus":"Tu elegísti Dómine domum istam ad invocándum nomen tuum in ea, ut esset domus oratiónis et obsecratiónis pópulo tuo."
	},
	{
		"tags":["liber-i-machabaeorum","dies-iii-libri","lectio","lectio-iii"],
		"datum":"Et scidit vestiménta sua Mathathías, et fílii ejus: et operuérunt se cilíciis, et planxérunt valde. Et venérunt illuc qui missi erant a rege Antíocho, ut cógerent eos, qui confúgerant in civitátem Modin, immoláre, et accéndere thura, et a lege Dei discédere. Et multi de pópulo Ísraël consentiéntes accessérunt ad eos: sed Mathathías, et fílii ejus constánter stetérunt."
	},
	{
		"tags":["hebdomadae-octobris","feria","feria-iii","responsorium","responsorium-iii"],
		"incipit":"Áperi óculos tuos Dómine, et vide afflictiónem nostram: circumdedérunt nos Gentes ad puniéndum nos:",
		"responsum":"Sed tu Dómine exténde bráchium tuum, et líbera ánimas nostras.",
		"versus":"Afflíge oppriméntes nos, et contuméliam faciéntes in supérbiam; et custódi partem tuam."
	},
	{
		"tags":["liber-i-machabaeorum","dies-iv-libri","lectio"],
		"lectio-i":[
			"De libro primo Machabæórum.",
			"Et respóndit Mathathías, et dixit magna voce: Et si omnes Gentes regi Antíocho obédiunt, ut discédat unusquísque a servitúte legis patrum suórum, et conséntiat mandátis ejus: ego et fílii mei, et fratres mei obediémus legi patrum nostrórum. Propítius sit nobis Deus: non est nobis útile relínquere legem, et justítias Dei: non audiémus verba regis Antíochi, nec sacrificábimus transgrediéntes legis nostræ mandáta, ut eámus áltera via."
		],
		"lectio-ii":"Et ut cessávit loqui verba hæc, accéssit quidam Judǽus in ómnium óculis sacrificáre idólis super aram in civitáte Modin, secúndum jussum regis: et vidit Mathathías, et dóluit, et contremuérunt renes ejus, et accénsus est furor ejus secúndum judícium legis, et insíliens trucidávit eum super aram: sed et virum, quem rex Antíochus míserat, qui cogébat immoláre, occídit in ipso témpore, et aram destrúxit, et zelátus est legem, sicut fecit Phínees Zamri fílio Salómi.",
		"lectio-iii":"Et exclamávit Mathathías voce magna in civitáte, dicens: Omnis, qui zelum habet legis státuens testaméntum, éxeat post me. Et fugit ipse, et fílii ejus in montes, et reliquérunt quæcúmque habébant in civitáte. Tunc descendérunt multi quæréntes judícium, et justítiam, in desértum: et sedérunt ibi ipsi, et fílii eórum, et mulíeres eórum, et pécora eórum: quóniam inundavérunt super eos mala."
	},
	{
		"tags":["liber-i-machabaeorum","dies-v-libri","lectio"],
		"lectio-i":[
			"De libro primo Machabæórum.",
			"Et appropinquavérunt dies Mathathíæ moriéndi, et dixit fíliis suis: Nunc confortáta est supérbia, et castigátio, et tempus eversiónis, et ira indignatiónis. Nunc ergo, o fílii, æmulatóres estóte legis, et date ánimas vestras pro testaménto patrum vestrórum, et mementóte óperum patrum, quæ fecérunt in generatiónibus suis: et accipiétis glóriam magnam, et nomen ætérnum. Ábraham nonne in tentatióne invéntus est fidélis, et reputátum est ei ad justítiam? Joseph in témpore angústiæ suæ custodívit mandátum, et factus est dóminus Ægýpti. Phínees pater noster, zelándo zelum Dei, accépit testaméntum sacerdótii ætérni."
		],
		"lectio-ii":"Jesus dum implévit verbum, factus est dux in Ísraël. Caleb, dum testificátur in ecclésia, accépit hæreditátem. David in sua misericórdia consecútus est sedem regni  in sǽcula. Elías, dum zelat zelum legis, recéptus est in cœlum. Ananías et Azarías et Mísaël credéntes, liberáti sunt de flamma. Dániel in sua simplicitáte liberátus est de ore leónum. Et ita cogitáte per generatiónem, et generatiónem: quia omnes qui sperant in eum, non infirmántur. Et a verbis viri peccatóris ne timuéritis: quia glória ejus stercus, et vermis est: hódie extóllitur, et cras non inveniétur: quia convérsus est in terram suam, et cogitátio ejus périit.",
		"lectio-iii":"Vos ergo fílii confortámini, et viríliter ágite in lege: quia in ipsa gloriósi éritis. Et ecce Simon frater vester, scio quod vir consílii est: ipsum audíte semper, et ipse erit vobis pater. Et Judas Machabǽus fortis víribus a juventúte sua, sit vobis princeps milítiæ, et ipse aget bellum pópuli. Et adducétis ad vos omnes factóres legis: et vindicáte vindíctam pópuli vestri. Retribúite retributiónem Géntibus, et inténdite in præcéptum legis. Et benedíxit eos, et appósitus est ad patres suos."
	},
	{
		"tags":["liber-i-machabaeorum","dies-vi-libri","lectio"],
		"lectio-i":[
			"De libro primo Machabæórum.",
			"Defúnctus est Mathathías anno centésimo et quadragésimo sexto: et sepúltus est a fíliis suis in sepúlchris patrum suórum in Modin, et planxérunt eum omnis Ísraël planctu magno. Et surréxit Judas, qui vocabátur Machabǽus fílius ejus pro eo: et adjuvábant eum omnes fratres ejus: et univérsi, qui se conjúnxerant patri ejus, et præliabántur prǽlium Ísraël cum lætítia. Et dilatávit glóriam pópulo suo. Et persecútus est iníquos perscrútans eos: et qui conturbábant pópulum suum, eos succéndit flammis: et repúlsi sunt inimíci ejus præ timóre ejus, et omnes operárii iniquitátis conturbáti sunt: et dirécta est salus in manu ejus."
		],
		"lectio-ii":"Et exacerbábat reges multos, et lætificábat Jacob in opéribus suis, et in sǽculum memória ejus in benedictióne. Et perambulávit civitátes Juda, et pérdidit ímpios ex eis, et avértit iram ab Ísraël. Et nominátus est usque ad novíssimum terræ, et congregávit pereúntes. Et congregávit Apollónius Gentes, et a Samaría virtútem multam et magnam ad bellándum contra Ísraël. Et cognóvit Judas, et éxiit óbviam illi: et percússit, et occídit illum: et cecidérunt vulneráti multi, et réliqui fugérunt. Et accépit spólia eórum: et gládium Apollónii ábstulit Judas, et erat pugnans in eo ómnibus diébus.",
		"lectio-iii":"Et cécidit timor Judæ, ac fratrum ejus, et formído super omnes gentes in circúitu eórum. Et pervénit ad regem nomen ejus, et de prǽliis Judæ narrábant omnes gentes. Ut audívit autem rex Antíochus sermónes istos, irátus est ánimo: et misit, et congregávit exércitum univérsi regni sui, castra fórtia valde: et apéruit ærárium suum, et dedit stipéndia exercítui in annum: et mandávit illis ut essent paráti ad ómnia."
	},
	{
		"tags":["liber-i-machabaeorum","dies-vii-libri","lectio"],
		"lectio-i":[
			"De libro primo Machabæórum.",
			"Et vidit Judas, et fratres ejus, quia multiplicáta sunt mala, et exércitus applicábant ad fines eórum: et cognovérunt verba regis, quæ mandávit pópulo fácere in intéritum, et consummatiónem: et dixérunt unusquísque ad próximum suum: Erigámus dejectiónem pópuli nostri, et pugnémus pro pópulo nostro, et sanctis nostris. Et congregátus est convéntus ut essent paráti in prǽlium: et ut orárent, et péterent misericórdiam, et miseratiónes. Et Jerúsalem non habitabátur, sed erat sicut desértum: non erat qui ingrederétur et egrederétur de natis ejus: et sanctum conculcabátur: et fílii alienigenárum erant in arce, ibi erat habitátio Géntium: et abláta est volúptas a Jacob, et defécit ibi tíbia, et cíthara."
		],
		"lectio-ii":"Et congregáti sunt, et venérunt in Maspha contra Jerúsalem: quia locus oratiónis erat in Maspha ante in Ísraël. Et jejunavérunt illa die, et induérunt se cilíciis, et cínerem imposuérunt cápiti suo: et discidérunt vestiménta sua: et expandérunt libros legis, de quibus scrutabántur Gentes similitúdinem simulacrórum suórum: et attulérunt ornaménta sacerdotália, et primítias, et décimas: et suscitavérunt Nazarǽos, qui impléverant dies: et clamavérunt voce magna in cœlum, dicéntes: Quid faciémus istis, et quo eos ducémus? et sancta tua conculcáta sunt, et contamináta sunt, et sacerdótes tui facti sunt in luctum, et in humilitátem. Et ecce Natiónes convenérunt advérsum nos ut nos dispérdant: tu scis quæ cógitant in nos. Quómodo potérimus subsístere ante fáciem eórum, nisi tu Deus ádjuves nos?",
		"lectio-iii":"Et tubis exclamavérunt voce magna. Et post hæc constítuit Judas duces pópuli, tribúnos, et centuriónes, et pentacontárchos, et decuriónes. Et dixit his, qui ædificábant domos, et sponsábant uxóres, et plantábant víneas, et formidolósis, ut redírent unusquísque in domum suam secúndum legem. Et movérunt castra, et collocavérunt ad Austrum Emmaum. Et ait Judas: Accingímini, et estóte fílii poténtes, et estóte paráti in mane, ut pugnétis advérsus Natiónes has, quæ convenérunt advérsus nos dispérdere nos, et sancta nostra: quóniam mélius est nos mori in bello, quam vidére mala gentis nostræ, et sanctórum. Sicut autem fúerit volúntas in cœlo, sic fiat."
	},
	{
		"tags":["liber-i-machabaeorum","dies-viii-libri","dominica","i-vesperae","antiphona","antiphona-magnificat"],
		"src":"gregobase/2502",
		"datum":"Refúlsit sol * in clýpeos aúreos, et resplenduérunt montes ab eis, et fortitúdo Géntium dissipáta est."
	},
	{
		"tags":["liber-i-machabaeorum","dies-viii-libri","lectio"],
		"lectio-i":[
			"De libro primo Machabæórum.",
			"Dixit autem Judas: et fratres ejus: Ecce contríti sunt inimíci nostri: ascendámus nunc mundáre sancta, et renováre. Et congregátus est omnis exércitus, et ascendérunt in montem Sion. Et vidérunt sanctificatiónem desértam, et altáre profanátum, et portas exústas, et in átriis virgúlta nata sicut in saltu, vel in móntibus, et pastophória díruta. Et scidérunt vestiménta sua, et planxérunt planctu magno, et imposuérunt cínerem super caput suum. Et cecidérunt in fáciem super terram, et exclamavérunt tubis signórum, et clamavérunt in cœlum."
		],
		"lectio-ii":"Tunc ordinávit Judas viros ut pugnárent advérsus eos, qui erant in arce, donec emundárent sancta. Et elégit sacerdótes sine mácula, voluntátem habéntes in lege Dei: et mundavérunt sancta, et tulérunt lápides contaminatiónis in locum immúndum. Et cogitávit de altári holocaustórum, quod profanátum erat, quid de eo fáceret. Et íncidit illis consílium bonum ut destrúerent illud: ne forte illis esset in oppróbrium, quia contaminavérunt illud Gentes, et demolíti sunt illud. Et reposuérunt lápides in monte domus in loco apto, quoadúsque veníret prophéta, et respondéret de eis.",
		"lectio-iii":"Et accepérunt lápides íntegros secúndum legem, et ædificavérunt altáre novum secúndum illud, quod fuit prius: et ædificavérunt sancta, et quæ intra domum erant intrínsecus: et ædem, et átria sanctificavérunt. Et fecérunt vasa sancta nova, et intulérunt candelábrum, et altáre incensórum, et mensam in templum. Et incénsum posuérunt super altáre, et accendérunt lucérnas, quæ super candelábrum erant, et lucébant in templo. Et posuérunt super mensam panes, et appendérunt vela, et consummavérunt ómnia ópera, quæ fécerant."
	},
	{
		"tags":["liber-i-machabaeorum","dies-viii-libri","nocturna-ii","lectio"],
		"lectio-i":[
			"Ex libro sancti Augustíni Epíscopi de Civitáte Dei.",
			"Posteáquam gens Judǽa cœpit non habére prophétas, proculdúbio detérior facta est, eo scílicet témpore, quo se sperábat instauráto templo, post captivitátem, quæ fuit in Babylónia, futúram esse meliórem. Sic quippe intelligébat pópulus ille carnális, quod prænuntiátum est per Aggǽum prophétam, dicéntem: Magna erit glória domus istíus novíssimæ plus quam primæ. Quod de novo testaménto dictum esse, paulo supérius demonstrávit, ubi ait apérte Christum promíttens: Et movébo omnes Gentes: et véniet desiderátus cunctis Géntibus."
		],
		"lectio-ii":"Tálibus enim eléctis Géntium domus Dei ædificátur per testaméntum novum lapídibus vivis, longe gloriósior, quam templum illud fuit, quod a rege Salomóne constrúctum est, et post captivitátem instaurátum. Propter hoc ergo nec prophétas ex illo témpore hábuit illa gens: sed multis cládibus afflícta est ab alienígenis régibus, ipsísque Románis, ne hanc Aggǽi prophetíam in illa instauratióne templi opinarétur implétam. Non multo enim post, adveniénte Alexándro, subjugáta est: quando etsi nulla facta est vastátio, quóniam non sunt ausi ei resístere, et ídeo placátum facíllime súbditi recepérunt; non erat tamen glória tanta domus illíus, quanta fuit in suórum regum líbera potestáte.",
		"lectio-iii":"Deínde Ptolemǽus Lagi fílius, post Alexándri mortem captívos inde in Ægýptum tránstulit: quos ejus succéssor Ptolemǽus Philadélphus benevolentíssime inde dimísit: per quem factum est, ut Septuagínta intérpretum Scriptúras haberémus. Deínde contríti sunt bellis, quæ in Machabæórum libris explicántur. Post hæc capti a rege Alexandríæ Ptolemǽo, qui est appellátus Epíphanes, inde ab Antíocho rege Sýriæ multis et gravíssimis malis ad idóla colénda compúlsi: templúmque ipsum replétum sacrílegis superstitiónibus Géntium, quod tamen dux eórum strenuíssimus Judas, qui étiam Machabǽus dictus est, Antíochi dúcibus pulsis, ab omni illa idololatríæ contaminatióne mundávit."
	},
	{
		"tags":["liber-i-machabaeorum","dies-ix-libri","lectio"],
		"lectio-i":[
			"De libro primo Machabæórum.",
			"Ante matutínum surrexérunt quinta et vigésima die mensis noni (hic est mensis Casleu) centésimi quadragésimi octávi anni: et obtulérunt sacrifícium secúndum legem super altáre holocaustórum novum, quod fecérunt. Secúndum tempus et secúndum diem, in qua contaminavérunt illud Gentes, in ipsa renovátum est in cánticis, et cítharis, et cínyris, et cýmbalis. Et cécidit omnis pópulus in fáciem, et adoravérunt, et benedixérunt in cœlum eum, qui prosperávit eis."
		],
		"lectio-ii":"Et fecérunt dedicatiónem altáris diébus octo, et obtulérunt holocaústa cum lætítia, et sacrifícium salutáris, et laudis. Et ornavérunt fáciem templi corónis aúreis, et scútulis: et dedicavérunt portas, et pastophória, et imposuérunt eis jánuas. Et facta est lætítia in pópulo magna valde, et avérsum est oppróbrium Géntium. Et státuit Judas, et fratres ejus, et univérsa ecclésia Ísraël ut agátur dies dedicatiónis altáris in tempóribus suis ab anno in annum per dies octo a quinta et vigésima die mensis Casleu, cum lætítia et gaúdio.",
		"lectio-iii":"Et ædificavérunt in témpore illo montem Sion, et per circúitum muros altos, et turres firmas, nequándo venírent Gentes, et conculcárent eum sicut ántea fecérunt. Et collocávit illic exércitum, ut servárent eum, et munívit eum ad custodiéndam Bethsúram, ut habéret pópulus munitiónem contra fáciem Idumǽæ."
	},
	{
		"tags":["liber-i-machabaeorum","dies-x-libri","lectio"],
		"lectio-i":[
			"De libro primo Machabæórum.",
			"Et factum est, ut audiérunt Gentes in circúitu quia ædificátum est altáre, et sanctuárium sicut prius, irátæ sunt valde: et cogitábant tóllere genus Jacob, qui erant inter eos, et cœpérunt occídere de pópulo, et pérsequi. Et debellábat Judas fílios Esau in Idumǽa, et eos, qui erant in Acrabatháne: quia circumsedébant Israëlítas, et percússit eos plaga magna. Et recordátus est malítiam filiórum Bean, qui erant pópulo in láqueum, et in scándalum, insidiántes ei in via. Et conclúsi sunt ab eo in túrribus: et applícuit ad eos, et anathematizávit eos, et incéndit turres eórum igni cum ómnibus, qui in eis erant."
		],
		"lectio-ii":"Et transívit ad fílios Ammon, et invénit manum fortem, et pópulum copiósum, et Timótheum ducem ipsórum: et commísit cum eis prǽlia multa, et contríti sunt in conspéctu eórum, et percússit eos: et cepit Gazer civitátem, et fílias ejus, et revérsus est in Judǽam. Et congregátæ sunt Gentes, quæ sunt in Gálaad advérsus Israëlítas, qui erant in fínibus eórum ut tóllerent eos: et fugérunt in Dátheman munitiónem.",
		"lectio-iii":"Et misérunt lítteras ad Judam, et fratres ejus, dicéntes: Congregátæ sunt advérsum nos Gentes per circúitum, ut nos aúferant: et parant veníre, et occupáre munitiónem, in quam confúgimus: et Timótheus est dux exércitus eórum. Nunc ergo veni, et éripe nos de mánibus eórum, quia cécidit multitúdo de nobis. Et omnes fratres nostri, qui erant in locis Tubin, interfécti sunt: et captívas duxérunt uxóres eórum, et natos, et spólia, et peremérunt illic fere mille viros."
	},
	{
		"tags":["liber-i-machabaeorum","dies-xi-libri","lectio"],
		"lectio-i":[
			"De libro primo Machabæórum.",
			"In diébus, quibus erat Judas, et Jónathas in terra Gálaad, et Simon frater ejus in Galilǽa contra fáciem Ptolemáidis, audívit Joséphus Zacharíæ fílius, et Azarías princeps virtútis, res bene gestas, et prǽlia quæ facta sunt, et dixit: Faciámus et ipsi nobis nomen, et eámus pugnáre advérsus Gentes, quæ in circúitu nostro sunt. Et præcépit his qui erant in exércitu suo, et abiérunt Jámniam."
		],
		"lectio-ii":"Et exívit Górgias de civitáte, et viri ejus óbviam illis in pugnam. Et fugáti sunt Joséphus et Azarías usque in fines Judǽæ: et cecidérunt illo die de pópulo Ísraël ad duo míllia viri, et facta est fuga magna in pópulo: quia non audiérunt Judam, et fratres ejus, existimántes fórtiter se factúros. Ipsi autem non erant de sémine virórum illórum, per quos salus facta est in Ísraël.",
		"lectio-iii":"Et viri Juda magnificáti sunt valde in conspéctu omnis Ísraël, et géntium ómnium ubi audiebátur nomen eórum. Et convenérunt ad eos fausta acclamántes. Et exívit Judas, et fratres ejus, et expugnábant fílios Esau in terra, quæ ad Austrum est, et percússit Chebron et fílias ejus: et muros ejus, et turres succéndit igni in circúitu. Et movit castra ut iret in terram alienigenárum, et perambulábat Samaríam. In die illa cecidérunt sacerdótes in bello, dum volunt fórtiter fácere dum sine consílio éxeunt in prǽlium."
	},
	{
		"tags":["liber-i-machabaeorum","dies-xii-libri","lectio"],
		"lectio-i":[
			"De libro primo Machabæórum.",
			"Et rex Antíochus perambulábat superióres regiónes, et audívit esse civitátem Elymáidem in Pérside nobilíssimam, et copiósam in argénto, et auro, templúmque in ea lócuples valde: et illic velámina aúrea, et lorícæ, et scuta, quæ relíquit Alexánder Philíppi rex Mácedo, qui regnávit primus in Grǽcia. Et venit, et quærébat cápere civitátem, et deprædári eam: et non pótuit, quóniam innótuit sermo his, qui erant in civitáte: et insurrexérunt in prǽlium, et fugit inde, et ábiit cum tristítia magna, et revérsus est in Babylóniam. Et venit qui nuntiáret ei in Pérside, quia fugáta sunt castra, quæ erant in terra Juda: et quia ábiit Lýsias cum virtúte forti in primis, et fugátus est a fácie Judæórum."
		],
		"lectio-ii":"Et invaluérunt armis, et víribus, et spóliis multis, quæ cepérunt de castris, quæ excidérunt: et quia diruérunt abominatiónem, quam ædificáverat super altáre, quod erat in Jerúsalem, et sanctificatiónem, sicut prius, circumdedérunt muris excélsis, sed et Bethsúram civitátem suam. Et factum est ut audívit rex sermónes istos, expávit, et commótus est valde: et décidit in lectum, et íncidit in languórem præ tristítia, quia non factum est ei sicut cogitábat. Et erat illic per dies multos: quia renováta est in eo tristítia magna, et arbitrátus est se mori.",
		"lectio-iii":"Et vocávit omnes amícos suos: et dixit illis: Recéssit somnus ab óculis meis, et cóncidi, et córrui corde præ sollicitúdine: et dixi in corde meo: In quantam tribulatiónem devéni, et in quos fluctus tristítiæ, in qua nunc sum: qui jucúndus eram, et diléctus in potestáte mea! Nunc vero reminíscor malórum, quæ fecí in Jerúsalem, unde et ábstuli ómnia spólia aúrea, et argéntea, quæ erant in ea, et misi auférre habitántes Judǽam sine causa. Cognóvi ergo quia proptérea invenérunt me mala ista: et ecce péreo tristítia magna in terra aliéna."
	},
	{
		"tags":["liber-i-machabaeorum","dies-xiii-libri","lectio"],
		"lectio-i":[
			"De libro primo Machabæórum.",
			"Anno centésimo quinquagésimo primo éxiit Demétrius Seleúci fílius ab urbe Roma, et ascéndit cum paucis viris in civitátem marítimam, et regnávit illic. Et sedit Demétrius super sedem regni sui: et venérunt ad eum viri iníqui, et ímpii ex Ísraël: et Álcimus dux eórum, qui volébat fíeri sacérdos. Et accusavérunt pópulum apud regem, dicéntes: Pérdidit Judas, et fratres ejus omnes amícos tuos, et nos dispérsit de terra nostra. Nunc ergo mitte virum, cui credis, ut eat, et vídeat extermínium omne, quod fecit nobis, et regiónibus regis: et púniat omnes amícos ejus, et adjutóres eórum."
		],
		"lectio-ii":"Et elégit rex ex amícis suis Bácchidem, qui dominabátur trans flumen magnum in regno, et fidélem regi: et misit eum, ut vidéret extermínium, quod fecit Judas: sed et Álcimum ímpium constítuit in sacerdótium, et mandávit ei fácere ultiónem in fílios Ísraël. Et surrexérunt, et venérunt cum exércitu magno in terram Juda: et misérunt núntios, et locúti sunt ad Judam, et ad fratres ejus verbis pacíficis in dolo. Et non intendérunt sermónibus eórum: vidérunt enim quia venérunt cum exércitu magno.",
		"lectio-iii":"Et convenérunt ad Álcimum et Bácchidem congregátio scribárum requírere quæ justa sunt: et primi, Assidǽi, qui erant in fíliis Ísraël, et exquirébant ab eis pacem. Dixérunt enim: Homo sacérdos de sémine Áaron venit, non decípiet nos: et locútus est cum eis verba pacífica: et jurávit illis, dicens: Non inferémus vobis malum, neque amícis vestris. Et credidérunt ei: Et comprehéndit ex eis sexagínta viros, et occídit eos in una die secúndum verbum, quod scriptum est: Carnes sanctórum tuórum, et sánguinem ipsórum effudérunt in circúitu Jerúsalem, et non erat qui sepelíret."
	},
	{
		"tags":["liber-i-machabaeorum","dies-xiv-libri","lectio"],
		"lectio-i":[
			"De libro primo Machabæórum.",
			"Et audívit Judas nomen Romanórum, quia sunt poténtes víribus, et acquiéscunt ad ómnia, quæ postulántur ab eis: et quicúmque accessérunt ad eos, statuérunt cum eis amicítias, et quia sunt poténtes víribus. Et audiérunt prǽlia eórum, et virtútes bonas, quas fecérunt in Galátia, quia obtinuérunt eos, et duxérunt sub tribútum: et quanta fecérunt in regióne Hispániæ, et quod in potestátem redegérunt metálla argénti et auri, quæ illic sunt, et possedérunt omnem locum consílio suo, et patiéntia: lócaque quæ longe erant valde ab eis, et reges qui supervénerant eis ab extrémis terræ, contrivérunt, et percussérunt eos plaga magna: céteri autem dant eis tribútum ómnibus annis."
		],
		"lectio-ii":"Et elégit Judas Eupólemum, fílium Joánnis, fílii Jacob, et Jásonem, fílium Eleázari, et misit eos Romam constitúere cum illis amicítiam, et societátem: et ut auférrent ab eis jugum Græcórum, quia vidérunt quod in servitútem prémerent regnum Ísraël. Et abiérunt Romam viam multam valde, et introiérunt cúriam, et dixérunt: Judas Machabǽus, et fratres ejus, et pópulus Judæórum misérunt nos ad vos statúere vobíscum societátem, et pacem, et conscríbere nos sócios, et amícos vestros. Et plácuit sermo in conspéctu eórum. Et hoc rescríptum est, quod rescripsérunt in tábulis ǽreis, et misérunt in Jerúsalem, ut esset apud eos ibi memoriále pacis, et societátis.",
		"lectio-iii":"Bene sit Románis, et genti Judæórum in mari, et in terra in ætérnum: gladiúsque et hostis procul sit ab eis. Quod si instíterit bellum Románis prius, aut ómnibus sóciis eórum in omni dominatióne eórum: auxílium feret gens Judæórum, prout tempus dictáverit, corde pleno: et præliántibus non dabunt, neque subministrábunt tríticum, arma, pecúniam, naves, sicut plácuit Románis: et custódient mandáta eórum, nihil ab eis accipiéntes. Simíliter autem et si genti Judæórum prius accíderit bellum, adjuvábunt Románi ex ánimo, prout eis tempus permíserit."
	},
	{
		"tags":["liber-i-machabaeorum","dies-xv-libri","dominica","i-vesperae","antiphona","antiphona-magnificat"],
		"src":"gregobase/2063",
		"datum":"Lugébat autem Judam * Ísraël planctu magno, et dicébat: Quómodo cecidísti potens in prǽlio, qui salvum faciébas pópulum Dómini?"
	},
	{
		"tags":["liber-i-machabaeorum","dies-xv-libri","lectio"],
		"lectio-i":[
			"De libro primo Machabæórum.",
			"Intérea ut audívit Demétrius quia cécidit Nicánor, et exercitus ejus in prǽlio, appósuit Bácchidem, et Álcimum rursum míttere in Judǽam, et dextrum cornu cum illis. Et abiérunt viam, quæ ducit in Gálgala, et castra posuérunt in Másaloth, quæ est in Arbéllis: et occupavérunt eam, et peremérunt ánimas hóminum multas. In mense primo anni centésimi et quinquagésimi secúndi applicuérunt exércitum ad Jerúsalem: et surrexérunt, et abiérunt in Béream vigínti míllia virórum, et duo míllia équitum. Et Judas posúerat castra in Láisa, et tria míllia viri elécti cum eo: et vidérunt multitúdinem exércitus quia multi sunt, et timuérunt valde: et multi subtraxérunt se de castris, et non remansérunt ex eis nisi octingénti viri."
		],
		"lectio-ii":"Et vidit Judas quod deflúxit exércitus suus, et bellum perurgébat eum, et confráctus est corde: quia non habébat tempus congregándi eos, et dissolútus est. Et dixit his, qui resídui erant: Surgámus, et eámus ad adversários nostros, si potérimus pugnáre advérsus eos. Et avertébant eum, dicéntes: Non potérimus, sed liberémus ánimas nostras modo, et revertámur ad fratres nostros, et tunc pugnábimus advérsus eos: nos autem pauci sumus. Et ait Judas: Absit istam rem fácere ut fugiámus ab eis: et si appropiávit tempus nostrum, moriámur in virtúte propter fratres nostros, et non inferámus crimen glóriæ nostræ. Et movit exércitus de castris, et stetérunt illis óbviam: et divísi sunt équites in duas partes, et fundibulárii, et sagittárii præíbant exércitum, et primi certáminis omnes poténtes.",
		"lectio-iii":"Bácchides autem erat in dextro cornu, et proximávit légio ex duábus pártibus, et clamábant tubis: exclamavérunt autem et hi, qui erant ex parte Judæ étiam ipsi, et commóta est terra a voce exercítuum: et commíssum est prǽlium a mane usque ad vésperam. Et vidit Judas, quod fírmior est pars exércitus Bácchidis in dextris, et convenérunt cum ipso omnes constántes corde: et contríta est déxtera pars ab eis, et persecútus est eos usque ad montem Azóti. Et qui in sinístro cornu erant, vidérunt quod contrítum est dextrum cornu, et secúti sunt post Judam, et eos, qui cum ipso erant, a tergo: et ingravátum est prǽlium, et cecidérunt vulneráti multi ex his, et ex illis. Et Judas cécidit, et céteri fugérunt. Et Jónathas, et Simon tulérunt Judam fratrem suum, et sepeliérunt eum in sepúlchro patrum suórum in civitáte Modin. Et flevérunt eum omnis pópulus Ísraël planctu magno."
	},
	{
		"tags":["liber-i-machabaeorum","dies-xv-libri","nocturna-ii","lectio"],
		"lectio-i":[
			"Ex libro Officiórum sancti Ambrósii Epíscopi.",
			"Quia fortitúdo non solum secúndis rebus, sed étiam advérsis probátur, spectémus Judæ Machabǽi éxitum. Is enim post victum Nicánorem, regis Demétrii ducem, secúrior advérsus vigínti míllia exércitus regis, cum octingéntis viris bellum adórsus, voléntibus his cédere, ne multitúdine opprimeréntur, gloriósam magis mortem, quam turpem fugam suásit. Ne crimen, inquit, nostræ relinquámus glóriæ. Ita commísso prǽlio, cum a primo ortu diéi in vésperam dimicarétur, dextrum cornu, in quo validíssimam manum advértit hóstium, aggréssus, fácile avértit. Sed dum fugiéntes séquitur, a tergo vúlneri locum prǽbuit: ítaque gloriosiórem triúmphis mortem invénit."
		],
		"lectio-ii":"Quid Jónatham fratrem ejus attéxam, qui cum parva manu advérsus exércitus régios pugnans, desértus a suis, et cum duóbus tantum relíctus, reparávit bellum, avértit hostem, fugitántes suos ad societátem revocávit triumphi? Habes fortitúdinem béllicam, in qua non medíocris honésti ac decóri forma est, quod mortem servitúti prǽferat, ac turpitúdini. Quid autem de Mártyrum dicam passiónibus? Et ne lóngius evagémur, non minórem de supérbo rege Antíocho Machabǽi púeri revexérunt triúmphum, quam paréntes próprii: síquidem illi armáti, isti sine armis vicérunt.",
		"lectio-iii":"Stetit invícta septem puerórum cohors, régiis cincta legiónibus: defecérunt supplícia, cessérunt tortóres, non defecérunt Mártyres. Álius córium cápitis exútus, spéciem mutáverat, virtútem aúxerat. Álius linguam jussus amputándam prómere, respóndit: Non solos Dóminus audit loquéntes, qui audiébat Móysen tacéntem. Plus audit tácitas cogitatiónes suórum, quam voces ómnium. Linguæ flagéllum times, flagéllum sánguinis non times? Habet et sanguis vocem suam, qua clamat ad Deum, sicut clamávit in Abel."
	},
	{
		"tags":["liber-i-machabaeorum","dies-xvi-libri","lectio"],
		"lectio-i":[
			"De libro primo Machabæórum.",
			"Et congregáti sunt omnes amíci Judæ, et dixérunt Jónathæ: Ex quo frater tuus Judas defúnctus est, vir símilis ei non est, qui éxeat contra inimícos nostros, Bácchidem, et eos, qui inimíci sunt gentis nostræ. Nunc ítaque te hódie elégimus esse pro eo nobis in príncipem, et ducem ad bellándum bellum nostrum. Et suscépit Jónathas témpore illo principátum, et surréxit loco Judæ fratris sui. Et cognóvit Bácchides, et quærébat eum occídere."
		],
		"lectio-ii":"Et cognóvit Jónathas, et Simon frater ejus, et omnes, qui cum eo erant: et fugérunt in desértum Thécuæ, et consedérunt ad aquam lacus Asphar. Et cognóvit Bácchides, et die sabbatórum venit ipse, et omnis exércitus ejus trans Jordánem. Et Jónathas misit fratrem suum ducem pópuli, et rogávit Nabuthǽos amícos suos, ut commodárent illis apparátum suum, qui erat copiósus. Et exiérunt fílii Jambri ex Mádaba, et comprehendérunt Joánnem, et ómnia, quæ habébat, et abiérunt habéntes ea.",
		"lectio-iii":"Post hæc verba, renuntiátum est Jónathæ, et Simoni fratri ejus, quia fílii Jambri fáciunt núptias magnas, et ducunt sponsam ex Mádaba, fíliam uníus de magnis princípibus Chánaan cum ambitióne magna. Et recordáti sunt sánguinis Joánnis fratris sui: et ascendérunt, et abscondérunt se sub teguménto montis. Et elevavérunt óculos suos, et vidérunt: et ecce tumúltus, et apparátus multus: et sponsus procéssit, et amíci ejus, et fratres ejus óbviam illis cum týmpanis, et músicis, et armis multis. Et surrexérunt ad eos ex insídiis, et occidérunt eos, et cecidérunt vulneráti multi, et resídui fugérunt in montes: et accepérunt ómnia spólia eórum."
	},
	{
		"tags":["liber-i-machabaeorum","dies-xvii-libri","lectio"],
		"lectio-i":[
			"De libro primo Machabæórum.",
			"Et vidit Jónathas quia tempus eum juvat, et elégit viros, et misit eos Romam statúere, et renováre cum eis amicítiam: et ad Spartiátas, et ad ália loca misit epístolas secúndum eámdem formam: et abiérunt Romam, et intravérunt cúriam, et dixérunt: Jónathas summus sacérdos, et gens Judæórum misérunt nos, ut renovarémus amicítiam, et societátem secúndum prístinum. Et dedérunt illis epístolas ad ipsos per loca, ut dedúcerent eos in terram Juda cum pace."
		],
		"lectio-ii":"Et hoc est exémplum epistolárum, quas scripsit Jónathas Spartiátis: Jónathas summus sacérdos, et senióres gentis, et sacerdótes, et réliquus pópulus Judæórum Spartiátis frátribus salútem. Jam pridem missæ erant epístolæ ad Oníam summum sacerdótem ab Arío, qui regnábat apud vos, quóniam estis fratres nostri, sicut rescríptum cóntinet, quod subjéctum est. Et suscépit Onías virum, qui missus fúerat, cum honóre: et accépit epístolas, in quibus significabátur de societáte, et amicítia.",
		"lectio-iii":"Nos cum nullo horum indigerémus, habéntes solátio sanctos libros, qui sunt in mánibus nostris, malúimus míttere ad vos renováre fraternitátem, et amicítiam, ne forte aliéni efficiámur a vobis: multa enim témpora transiérunt, ex quo misístis ad nos. Nos ergo in omni témpore sine intermissióne in diébus solémnibus, et céteris, quibus opórtet, mémores sumus vestri in sacrifíciis, quæ offérimus, et in observatiónibus, sicut fas est, et decet meminísse fratrum."
	},
	{
		"tags":["liber-i-machabaeorum","dies-xviii-libri","lectio"],
		"lectio-i":[
			"De libro primo Machabæórum.",
			"Et cum cogitásset Tryphon regnáre Ásiæ, et assúmere diadéma, et exténdere manum in Antíochum regem: timens ne forte non permítteret eum Jónathas, sed pugnáret advérsus eum, quærébat comprehéndere eum, et occídere. Et exsúrgens ábiit in Bethsan. Et exívit Jónathas óbviam illi cum quadragínta míllibus virórum electórum in prǽlium, et venit Bethsan. Et vidit Tryphon quia venit Jónathas cum exércitu multo ut exténderet in eum manus, tímuit. Et excépit eum cum honóre, et commendávit eum ómnibus amícis suis, et dedit ei múnera: et præcépit exercítibus suis ut obedírent ei, sicut sibi."
		],
		"lectio-ii":"Et dixit Jónathæ: Ut quid vexásti univérsum pópulum, cum bellum nobis non sit? Et nunc remítte eos in domos suas: élige autem tibi viros paucos, qui tecum sint, et veni mecum Ptolemáidam, et tradam eam tibi, et réliqua præsídia, et exércitum, et univérsos præpósitos negótii, et convérsus abíbo: proptérea enim veni. Et crédidit ei, et fecit sicut dixit: et dimísit exércitum, et abiérunt in terram Juda. Retínuit autem secum tria míllia virórum: ex quibus remísit in Galilǽam duo míllia, mille autem venérunt cum eo.",
		"lectio-iii":"Ut autem intrávit Ptolemáidam Jónathas, clausérunt portas civitátis Ptoleménses: et comprehendérunt eum: et omnes, qui cum eo intráverant, gládio interfecérunt. Et misit Tryphon exércitum et équites in Galilǽam, et in campum magnum ut pérderent omnes sócios Jónathæ. At illi cum cognovíssent quia comprehénsus est Jónathas, et périit, et omnes, qui cum eo erant, hortáti sunt semetípsos, et exiérunt paráti in prǽlium. Et vidéntes hi, qui insecúti fúerant, quia pro ánima res est illis, revérsi sunt: illi autem venérunt omnes cum pace in terram Juda. Et planxérunt Jónathan, et eos, qui cum ipso fúerant, valde."
	},
	{
		"tags":["liber-i-machabaeorum","dies-xix-libri","lectio"],
		"lectio-i":[
			"De libro primo Machabæórum.",
			"Et audívit Simon quod congregávit Tryphon exércitum copiósum ut veníret in terram Juda, et attéreret eam. Videns quia in tremóre pópulus est, et in timóre, ascéndit Jerúsalem, et congregávit pópulum: et adhórtans dixit: Vos scitis quanta ego, et fratres mei, et domus patris mei fécimus pro légibus, et pro sanctis prǽlia, et angústias quales vídimus: horum grátia periérunt fratres mei omnes propter Ísraël, et relíctus sum ego solus. Et nunc non mihi contíngat párcere ánimæ meæ in omni témpore tribulatiónis: non enim mélior sum frátribus meis. Vindicábo ítaque gentem meam, et sancta, natos quoque nostros, et uxóres: quia congregátæ sunt univérsæ Gentes contérere nos inimicítiæ grátia."
		],
		"lectio-ii":"Et accénsus est spíritus pópuli simul ut audívit sermónes istos: et respondérunt voce magna dicéntes: Tu es dux noster loco Judæ, et Jónathæ fratris tui: pugna prǽlium nostrum: et ómnia, quæcúmque díxeris nobis, faciémus. Et cóngregans omnes viros bellatóres, accelerávit consummáre univérsos muros Jerúsalem, et munívit eam in gyro. Et misit Jónathan fílium Absalómi, et cum eo exércitum novum in Joppen, et ejéctis his, qui erant in ea, remánsit illic ipse. Et movit Tryphon a Ptolemáida cum exércitu multo, ut veníret in terram Juda, et Jónathas cum eo in custódia. Simon autem applícuit in Addus contra fáciem campi.",
		"lectio-iii":"Et ut cognóvit Tryphon quia surréxit Simon loco fratris sui Jónathæ: et quia commissúrus esset cum eo prǽlium, misit ad eum legátos, dicens: Pro argénto, quod debébat frater tuus Jónathas in ratióne regis, propter negótia, quæ hábuit, detinúimus eum. Et nunc mitte argénti talénta centum, et duos fílios ejus óbsides, ut non dimíssus fúgiat a nobis, et remittémus eum. Et cognóvit Simon quia cum dolo loquerétur secum, jussit tamen dari argéntum, et púeros: ne inimicítiam magnam súmeret ad pópulum Ísraël, dicéntem: Quia non misit ei argéntum, et púeros, proptérea périit. Et misit púeros, et centum talénta: et mentítus est, et non dimísit Jónathan."
	},
	{
		"tags":["liber-i-machabaeorum","dies-xx-libri","lectio"],
		"lectio-i":[
			"De libro primo Machabæórum.",
			"Et audítum est Romæ quia defúnctus esset Jónathas, et usque in Spartiátas: et contristáti sunt valde. Ut audiérunt autem quod Simon frater ejus factus esset summus sacérdos loco ejus, et ipse obtinéret omnem regiónem, et civitátes in ea: scripsérunt ad eum in tábulis ǽreis, ut renovárent amicítias, et societátem quam fécerant cum Juda, et cum Jónatha frátribus ejus. Et lectæ sunt in conspéctu ecclésiæ in Jerúsalem. Et hoc exémplum epistolárum, quas Spartiátæ misérunt."
		],
		"lectio-ii":"Spartianórum príncipes, et civitátes, Simóni sacerdóti magno, et senióribus, et sacerdótibus, et réliquo pópulo Judæórum, frátribus, salútem. Legáti, qui missi sunt ad pópulum nostrum, nuntiavérunt nobis de vestra glória, et honóre, ac lætítia: et gavísi sumus in intróitu eórum. Et scrípsimus quæ ab eis erant dicta in concíliis pópuli, sic: Numénius Antíochi, et Antípater Jásonis fílius, legáti Judæórum, venérunt ad nos, renovántes nobíscum amicítiam prístinam. Et plácuit pópulo excípere viros glorióse, et pónere exémplum sermónum eórum in segregátis pópuli libris, ut sit ad memóriam pópulo Spartiatárum. Exémplum autem horum scrípsimus Simóni magno sacerdóti.",
		"lectio-iii":"Post hæc autem misit Simon Numénium Romam, habéntem clýpeum aúreum magnum, pondo mnarum mille, ad statuéndam cum eis societátem. Cum autem audísset pópulus Románus sermónes istos, dixérunt: Quam gratiárum actiónem reddémus Simóni, et fíliis ejus? Restítuit enim ipse fratres suos, et expugnávit inimícos Ísraël ab eis, et statuérunt ei libertátem, et descripsérunt in tábulis ǽreis, et posuérunt in títulis in monte Sion."
	},
	{
		"tags":["liber-i-machabaeorum","dies-xxi-libri","lectio"],
		"lectio-i":[
			"De libro primo Machabæórum.",
			"Simon autem, perámbulans civitátes, quæ erant in regióne Judǽæ, et sollicitúdinem gerens eárum, descéndit in Jéricho ipse, et Mathathías fílius ejus, et Judas, anno centésimo septuagésimo séptimo, mense undécimo: hic est mensis Sabath. Et suscépit eos fílius Abóbi in munitiúnculam, quæ vocátur Doch, cum dolo, quam ædificávit: et fecit eis convívium magnum, et abscóndit illic viros. Et cum inebriátus esset Simon, et fílii ejus, surréxit Ptolemǽus cum suis, et sumpsérunt arma sua, et intravérunt in convívium, et occidérunt eum, et duos fílios ejus, et quosdam púeros ejus. Et fecit deceptiónem magnam in Ísraël, et réddidit mala pro bonis."
		],
		"lectio-ii":"Et scripsit hæc Ptolemǽus, et misit regi ut mítteret ei exércitum in auxílium, et tráderet ei regiónem, et civitátes eórum, et tribúta. Et misit álios in Gázaram tóllere Joánnem: et tribúnis misit epístolas, ut venírent ad se, et daret eis argéntum, et aurum, et dona. Et álios misit occupáre Jerúsalem, et montem templi. Et præcúrrens quidam, nuntiávit Joánni in Gázara, quia périit pater ejus, et fratres ejus, et quia misit te quoque intérfici.",
		"lectio-iii":"Ut audívit autem, veheménter expávit: et comprehéndit viros, qui vénerant pérdere eum, et occídit eos: cognóvit enim quia quærébant eum pérdere. Et cétera sermónum Joánnis, et bellórum ejus, et bonárum virtútum, quibus fórtiter gessit, et ædifícii murórum, quos exstrúxit, et rerum gestárum ejus: ecce hæc scripta sunt in libro diérum sacerdótii ejus, ex quo factus est princeps sacerdótum post patrem suum."
	},
	{
		"tags":["liber-ii-machabaeorum","incipit-libri","dominica","i-vesperae","antiphona","antiphona-magnificat"],
		"src":"gregobase/1895",
		"datum":"Exaúdiat Dóminus * oratiónes vestras, et reconciliétur vobis: nec vos déserat in témpore malo Dóminus Deus noster."
	},
	{
		"tags":["liber-ii-machabaeorum","incipit-libri","matutinum","lectio"],
		"lectio-i":[
			"Íncipit liber secúndus Machabæórum.",
			"Frátribus, qui sunt per Ægýptum, Judǽis, salútem dicunt fratres, qui sunt in Jerosólymis, Judǽi, et qui in regióne Judǽæ, et pacem bonam. Benefáciat vobis Deus, et memínerit testaménti sui, quod locútus est ad Ábraham, et Ísaac, et Jacob servórum suórum fidélium: et det vobis cor ómnibus ut colátis eum, et faciátis ejus voluntátem corde magno, et ánimo volénti. Adapériat cor vestrum in lege sua, et in præcéptis suis, et fáciat pacem. Exaúdiat oratiónes vestras, et reconciliétur vobis, nec vos déserat in témpore malo. Et nunc hic sumus orántes pro vobis."
		],
		"lectio-ii":"Factúri ígitur quinta et vigésima die mensis Casleu purificatiónem templi, necessárium dúximus significáre vobis: ut et vos quoque agátis diem scenopégiæ, et diem ignis, qui datus est quando Nehemías ædificáto templo et altári óbtulit sacrifícia. Nam cum in Pérsidem duceréntur patres nostri, sacerdótes, qui tunc cultóres Dei erant, accéptum ignem de altári occúlte abscondérunt in valle, ubi erat púteus altus, et siccus, et in eo contutáti sunt eum, ita ut ómnibus ignótus esset locus.",
		"lectio-iii":"Cum autem præteríssent anni multi, et plácuit Deo ut mitterétur Nehemías a rege Pérsidis: nepótes sacerdótum illórum, qui abscónderant, misit ad requiréndum ignem: et sicut narravérunt nobis, non invenérunt ignem, sed aquam crassam. Et jussit eos hauríre, et afférre sibi: et sacrifícia, quæ impósita erant, jussit sacérdos Nehemías aspérgi ipsa aqua, et ligna, et quæ erant superpósita. Utque hoc factum est, et tempus áffuit, quo sol refúlsit, qui prius erat in núbilo, accénsus est ignis magnus, ita ut omnes miraréntur."
	},
	{
		"tags":["liber-ii-machabaeorum","incipit-libri","nocturna-ii","lectio"],
		"lectio-i":[
			"Ex Tractátu sancti Joánnis Chrysóstomi super Psalmum quadragésimum tértium.",
			"Deus, aúribus nostris audívimus, patres nostri annuntiavérunt nobis opus, quod operátus es in diébus eórum. Hunc Psalmum dicit quidem Prophéta, dicit autem non ex persóna própria, sed ex persóna Machabæórum, narrans et prædícens quæ futúra erant illo témpore. Tales enim sunt Prophétæ: ómnia témpora percúrrunt, præséntia, prætérita, futúra. Quinam sint autem hi Machabǽi, quidque passi sint, et quid fécerint, necessárium est primum dícere, ut sint apertióra quæ in arguménto dicúntur. Ii enim, cum invasísset Judǽam Antíochus, qui dictus est Epíphanes, et ómnia devastásset, et multos qui tunc erant, a pátriis institútis resilíre coëgísset, permansérunt illǽsi ab illis tentatiónibus."
		],
		"lectio-ii":"Et quando grave quidem bellum ingruébat, nec quidquam possent fácere quod prodésset, se abscondébant: nam hoc quoque fecérunt Apóstoli. Non enim semper apparéntes in média irruébant perícula, sed nonnúmquam et fugiéntes, et laténtes secedébant. Postquam autem parum respirárunt, tamquam generósi quidam cátuli ex antris exsiliéntes, et e látebris emergéntes, statuérunt non se ámplius solos serváre, sed étiam álios quoscúmque possent: et civitátem et omnem regiónem obeúntes, collegérunt quotquot invenérunt adhuc sanos et íntegros: et multos étiam qui laborábant et corrúpti erant, in statum prístinum redegérunt, eis persuadéntes redíre ad legem pátriam.",
		"lectio-iii":"Deum enim dicébant esse benígnum et cleméntem, nec umquam adímire salútem, quæ proficíscitur ex pœniténtia. Hæc autem dicéntes, habuérunt deléctum fortissimórum virórum. Non enim pro uxóribus, líberis, et ancíllis, patriǽque eversióne et captivitáte, sed pro lege et pátria república pugnábant. Eórum autem dux erat Deus. Cum ergo áciem dirígerent, et suas ánimas prodígerent, fundébant adversários, non armis fidéntes, sed loco omnis armatúræ, pugnæ causam suffícere ducéntes. Ad bellum autem eúntes non tragœ\u0301dias excitábant, non pæána canébant, sicut nonnúlli fáciunt: non ascivérunt tibícines, ut fit in áliis castris: sed Dei supérne auxílium invocábant, ut adésset, opem ferret, et manum præbéret, propter quem bellum gerébant, pro cujus glória decertábant."
	},
	{
		"tags":["liber-ii-machabaeorum","dies-ii-libri","matutinum","lectio"],
		"lectio-i":[
			"De libro secúndo Machabæórum.",
			"Invenítur autem in descriptiónibus Jeremíæ prophétæ, quod jussit eos ignem accípere qui transmigrábant: ut significátum est, et ut mandávit transmigrátis. Et dedit illis legem ne oblivisceréntur præcépta Dómini, et ut non exerrárent méntibus vidéntes simulácra aúrea, et argéntea, et ornaménta eórum. Et ália hujúsmodi dicens, hortabátur ne legem amovérent a corde suo."
		],
		"lectio-ii":"Erat autem in ipsa scriptúra, quómodo tabernáculum, et arcam jussit prophéta divíno respónso ad se facto comitári secum, úsquequo éxiit in montem, in quo Móyses ascéndit, et vidit Dei hæreditátem. Et véniens ibi Jeremías invénit locum spelúncæ: et tabernáculum, et arcam, et altáre incénsi íntulit illuc, et óstium obstrúxit. Et accessérunt quidam simul, qui sequebántur, ut notárent sibi locum: et non potuérunt inveníre.",
		"lectio-iii":"Ut autem cognóvit Jeremías, culpans illos, dixit: Quod ignótus erit locus, donec cóngreget Deus congregatiónem pópuli, et propítius fiat: et tunc Dóminus osténdet hæc, et apparébit majéstas Dómini, et nubes erit, sicut et Móysi manifestabátur, et sicut cum Sálomon pétiit ut locus sanctificarétur magno Deo, manifestábat hæc. Magnífice étenim sapiéntiam tractábat: et ut sapiéntiam habens, óbtulit sacrifícium dedicatiónis et consummatiónis templi."
	},
	{
		"tags":["liber-ii-machabaeorum","dies-iii-libri","matutinum","lectio"],
		"lectio-i":[
			"De libro secúndo Machabæórum.",
			"Ígitur cum sancta cívitas habitarétur in omni pace, leges étiam adhuc óptime custodiréntur, propter Oníæ pontíficis pietátem, et ánimos ódio habéntes mala, fiébat ut et ipsi reges, et príncipes locum summo honóre dignum dúcerent, et templum máximis munéribus illustrárent: ita ut Seleúcus Ásiæ rex de redítibus suis præstáret omnes sumptus ad ministérium sacrificiórum pertinéntes. Simon autem de tribu Bénjamin præpósitus templi constitútus, contendébat, obsisténte sibi príncipe sacerdótum, iníquum áliquid in civitáte molíri."
		],
		"lectio-ii":"Sed cum víncere Oníam non posset, venit ad Apollónium Tharsǽæ fílium, qui eo témpore erat dux Cœlesýriæ, et Phœnícis: et nuntiávit ei, pecúniis innumerabílibus plenum esse ærárium Jerosólymis, et commúnes cópias imménsas esse, quæ non pértinent ad ratiónem sacrificiórum: esse autem possíbile sub potestáte regis cádere univérsa. Cumque retulísset ad regem Apollónius de pecúniis, quæ delátæ erant, ille accítum Heliodórum, qui erat super negótia ejus, misit cum mandátis, ut prædíctam pecúniam transportáret. Statímque Heliodórus iter est aggréssus, spécie quidem quasi per Cœlesýriam, et Phœnícen civitátes esset peragratúrus, revéra autem regis propósitum perfectúrus.",
		"lectio-iii":"Sed, cum venísset Jerosólymam, et benígne a summo sacerdóte in civitáte esset excéptus, narrávit de dato indício pecuniárum: et, cujus rei grátia adésset, apéruit: interrogábat autem, si vere hæc ita essent. Tunc summus sacérdos osténdit depósita esse hæc, et victuália viduárum, et pupillórum: quædam vero esse Hircáni Tobíæ viri valde eminéntis, in his, quæ detúlerat ímpius Simon: univérsa autem argénti talénta esse quadringénta, et auri ducénta. Décipi vero eos, qui credidíssent loco, et templo, quod per univérsum mundum honorátur, pro sui veneratióne, et sanctitáte omníno impossíbile esse."
	},
	{
		"tags":["liber-ii-machabaeorum","dies-iv-libri","matutinum","lectio"],
		"lectio-i":[
			"De libro secúndo Machabæórum.",
			"Heliodórus autem, quod decréverat, perficiébat eódem loco ipse cum satellítibus circa ærárium præsens. Sed spíritus omnipoténtis Dei magnam fecit suæ ostensiónis evidéntiam, ita ut omnes, qui ausi fúerant parére ei, ruéntes Dei virtúte, in dissolutiónem, et formídinem converteréntur. Appáruit enim illis quidam equus terríbilem habens sessórem, óptimis operiméntis adornátus: isque cum ímpetu Heliodóro prióres calces elísit. Qui autem ei sedébat, videbátur arma habére aúrea."
		],
		"lectio-ii":"Álii étiam apparuérunt duo júvenes virtúte decóri, óptimi glória, speciosíque amíctu: qui circumstetérunt eum, et ex utráque parte flagellábant, sine intermissióne multis plagis verberántes. Súbito autem Heliodórus cóncidit in terram eúmque multa calígine circumfúsum rapuérunt, atque in sella gestatória pósitum ejecérunt. Et is, qui cum multis cursóribus, et satellítibus prædíctum ingréssus est ærárium, portabátur nullo sibi auxílium ferénte, manifésta Dei cógnita virtúte: et ille quidem per divínam virtútem jacébat mutus, atque omni spe et salúte privátus.",
		"lectio-iii":"Consíderans autem summus sacérdos ne forte rex suspicarétur malítiam áliquam ex Judǽis circa Heliodórum consummátam, óbtulit pro salúte viri hóstiam salutárem. Cumque summus sacérdos exoráret, iídem júvenes eísdem véstibus amícti, astántes Heliodóro, dixérunt: Oníæ sacerdóti grátias age: nam propter eum Dóminus tibi vitam donávit. Tu autem a Deo flagellátus, núntia ómnibus magnália Dei, et potestátem. Et his dictis, non comparuérunt."
	},
	{
		"tags":["liber-ii-machabaeorum","dies-v-libri","matutinum","lectio"],
		"lectio-i":[
			"De libro secúndo Machabæórum.",
			"Simon autem prædíctus pecuniárum, et pátriæ delátor, male loquebátur de Onía, tamquam ipse Heliodórum instigásset ad hæc, et ipse fuísset incéntor malórum: provisorémque civitátis, ac defensórem gentis suæ, et æmulatórem legis Dei audébat insidiatórem regni dícere. Sed, cum inimicítiæ in tantum procéderent, ut étiam per quosdam Simónis necessários homicídia fíerent: consíderans Onías perículum contentiónis, et Apollónium insaníre, útpote ducem Cœlesýriæ, et Phœnícis, ad augéndam malítiam Simónis, ad regem se cóntulit, non ut cívium accusátor, sed commúnem utilitátem apud semetípsum univérsæ multitúdinis consíderans."
		],
		"lectio-ii":"Vidébat enim sine regáli providéntia impossíbile esse pacem rebus dari, nec Simónem posse cessáre a stultítia sua. Sed post Seleúci vitæ excéssum, cum suscepísset regnum Antíochus, qui Nóbilis appellabátur, ambiébat Jason frater Oníæ summum sacerdótium: ádito rege, promíttens ei argénti talénta trecénta sexagínta, et ex redítibus áliis talénta octogínta, super hæc promittébat et ália centum quinquagínta, si potestáti ejus concederétur gymnásium, et ephébiam sibi constitúere, et eos, qui in Jerosólymis erant, Antiochénos scríbere.",
		"lectio-iii":"Quod cum rex annuísset, et obtinuísset principátum, statim ad Gentílem ritum contribúles suos transférre cœpit. Et amótis his, quæ humanitátis causa Judǽis a régibus fúerant constitúta, per Joánnem patrem Eupólemi, qui apud Romános de amicítia, et societáte functus est legatióne legítima, cívium jura destítuens, prava institúta sanciébat."
	},
	{
		"tags":["liber-ii-machabaeorum","dies-vi-libri","matutinum","lectio"],
		"lectio-i":[
			"De libro secúndo Machabæórum.",
			"Eódem témpore Antíochus secúndam profectiónem parávit in Ægýptum. Cóntigit autem per univérsam Jerosolymórum civitátem vidéri diébus quadragínta per áëra équites discurréntes, aurátas stolas habéntes, et hastis, quasi cohórtes, armátos, et cursus equórum per órdines digéstos, et congressiónes fíeri cóminus, et scutórum motus, et galeatórum multitúdinem gládiis distríctis, et telórum jactus, et aureórum armórum splendórem, omnísque géneris loricárum. Quaprópter omnes rogábant in bonum monstra convérti."
		],
		"lectio-ii":"Sed cum falsus rumor exísset, tamquam vita excessísset Antíochus, assúmptis Jason non minus mille viris, repénte aggréssus est civitátem: et cívibus ad murum convolántibus, ad últimum apprehénsa civitáte, Meneláus fugit in arcem: Jason vero non parcébat in cæde cívibus suis, nec cogitábat prosperitátem advérsum cognátos malum esse máximum, árbitrans hóstium et non cívium se trophǽa captúrum. Et principátum quidem non obtínuit, finem vero insidiárum suárum confusiónem accépit, et prófugus íterum ábiit in Ammaníten.",
		"lectio-iii":"Ad últimum, in exítium sui conclúsus ab Aréta Árabum tyránno fúgiens de civitáte in civitátem, ómnibus odiósus, ut réfuga legum et exsecrábilis, ut pátriæ et cívium hostis, in Ægýptum extrúsus est: et qui multos de pátria sua expúlerat, péregre périit, Lacedǽmonas proféctus, quasi pro cognatióne ibi refúgium habitúrus: et qui insepúltos multos abjécerat, ipse et illamentátus, et insepúltus abjícitur, sepultúra neque peregrína usus, neque pátrio sepúlchro partícipans."
	},
	{
		"tags":["liber-ii-machabaeorum","dies-vii-libri","matutinum","lectio"],
		"lectio-i":[
			"De libro secúndo Machabæórum.",
			"Sed non post multum témporis misit rex Antíochus senem quemdam Antiochénum, qui compélleret Judǽos ut se transférrent a pátriis, et Dei légibus: contamináre étiam quod in Jerosólymis erat templum, et cognomináre Jovis Olýmpii: et in Garízim, prout erant hi, qui locum inhabitábant, Jovis hospitális. Péssima autem et univérsis gravis erat malórum incúrsio: nam templum luxúria, et comessatiónibus Géntium erat plenum, et scortántium cum meretrícibus, sacratísque ǽdibus mulíeres se ultro ingerébant, intro feréntes ea, quæ non licébat."
		],
		"lectio-ii":"Altáre étiam plenum erat illícitis, quæ légibus prohibebántur. Neque autem sábbata custodiebántur, neque dies solémnes pátrii servabántur, nec simplíciter Judǽum se esse quisquam confitebátur. Ducebántur autem cum amára necessitáte in die natális regis ad sacrifícia: et, cum Líberi sacra celebraréntur, cogebántur hédera coronáti Líbero circuíre. Decrétum autem éxiit in próximas Gentílium civitátes, suggeréntibus Ptolemǽis, ut pari modo et ipsi advérsus Judǽos ágerent, ut sacrificárent: eos autem, qui nollent transíre ad institúta Géntium, interfícerent: erat ergo vidére misériam.",
		"lectio-iii":"Duæ enim mulíeres delátæ sunt natos suos circumcidísse: quas, infántibus ad úbera suspénsis, cum públice per civitátem circumduxíssent, per muros præcipitavérunt. Álii vero, ad próximas coëúntes spelúncas, et laténter sábbati diem celebrántes, cum indicáti essent Philíppo, flammis succénsi sunt, eo quod verebántur propter religiónem et observántiam, manu síbimet auxílium ferre. Óbsecro autem eos, qui hunc librum lectúri sunt, ne abhorréscant propter advérsos casus, sed réputent, ea, quæ accidérunt, non ad intéritum, sed ad correptiónem esse géneris nostri."
	},
	{
		"tags":["liber-ii-machabaeorum","dies-viii-libri","dominica","i-vesperae","antiphona","antiphona-magnificat"],
		"src":"gregobase/2161",
		"datum":"Tua est poténtia, * tuum regnum Dómine, tu es super omnes gentes: da pacem Dómine in diébus nostris."
	},
	{
		"tags":["liber-ii-machabaeorum","dies-xi-libri","matutinum","lectio"],
		"lectio-i":[
			"De libro secúndo Machabæórum.",
			"Constítuit autem Nicánor, ut regi tribútum, quod Románis erat dandum, duo míllia talentórum de captivitáte Judæórum suppléret: statímque ad marítimas civitátes misit, cónvocans ad coëmptiónem Judaicórum mancipiórum, promíttens se nonagínta mancípia talénto distractúrum, non respíciens ad vindíctam, quæ eum ab Omnipoténte esset consecutúra. Judas autem ubi cómperit, indicávit his, qui secum erant, Judǽis Nicánoris advéntum. Ex quibus quidam formidántes, et non credéntes Dei justítiæ, in fugam vertebántur: álii vero si quid eis supérerat vendébant, simúlque Dóminum deprecabántur, ut eríperet eos ab ímpio Nicánore."
		],
		"lectio-ii":"Convocátis autem Machabǽus septem míllibus, qui cum ipso erant, rogábat ne hóstibus reconciliaréntur, neque metúerent iníque veniéntium advérsum se hóstium multitúdinem, sed fórtiter conténderent, ante óculos habéntes contuméliam, quæ loco sancto ab his injúste esset illáta, itémque et ludíbrio hábitæ civitátis injúriam, adhuc étiam véterum institúta convúlsa. Nam illi quidem armis confídunt, ait, simul et audácia: nos autem in omnipoténte Dómino, qui potest et veniéntes advérsum nos, et univérsum mundum uno nutu delére, confídimus. Admónuit autem eos de auxíliis Dei, quæ facta sunt erga paréntes: et quod sub Sennácherib centum octogínta quinque míllia periérunt.",
		"lectio-iii":"His verbis constántes effécti sunt, et pro légibus, et pátria mori paráti. Constítuit ítaque fratres suos duces utríque órdini, Simónem, et Joséphum, et Jónathan, subjéctis unicuíque millénis et quingenténis. Ad hoc étiam ab Esdra lecto illis sancto libro, et dato signo adjutórii Dei, in prima ácie ipse dux commísit cum Nicánore. Et facto sibi adjutóre Omnipoténte, interfecérunt super novem míllia hóminum: majórem autem partem exércitus Nicánoris vulnéribus débilem factam fúgere compulérunt. Pecúniis vero eórum, qui ad emptiónem ipsórum vénerant, sublátis, ipsos usquequáque persecúti sunt, sed revérsi sunt hora conclúsi: nam erat ante sábbatum: quam ob causam non perseveravérunt insequéntes. Arma autem ipsórum, et spólia congregántes, sábbatum agébant: benedicéntes Dóminum, qui liberávit eos in isto die, misericórdiæ inítium stillans in eos. Post sábbatum vero debílibus, et órphanis, et víduis divisérunt spólia: et resídua ipsi cum suis habuére."
	},
	{
		"tags":["liber-ii-machabaeorum","dies-xii-libri","matutinum","lectio"],
		"lectio-i":[
			"De libro secúndo Machabæórum.",
			"Eódem témpore Antíochus inhonéste revertebátur de Pérside. Intráverat enim in eam, quæ dícitur Persépolis, et tentávit exspoliáre templum, et civitátem opprímere: sed multitúdine ad arma concurrénte, in fugam versi sunt: et ita cóntigit ut Antíochus post fugam túrpiter redíret. Et cum venísset circa Ecbátanam, recognóvit quæ erga Nicánorem, et Timótheum gesta sunt. Elátus autem in ira, arbitrabátur se injúriam illórum, qui se fugáverant, posse in Judǽos retorquére: ideóque jussit agitári currum suum, sine intermissióne agens iter, cœlésti eum judício perurgénte, eo quod ita supérbe locútus est se ventúrum Jerosólymam, et congériem sepúlchri Judæórum eam factúrum."
		],
		"lectio-ii":"Sed qui univérsa cónspicit Dóminus Deus Ísraël, percússit eum insanábili, et invisíbili plaga. Ut enim finívit hunc ipsum sermónem, apprehéndit eum dolor dirus víscerum, et amára internórum torménta: et quidem satis juste, quippe qui multis, et novis cruciátibus aliórum tórserat víscera, licet ille nullo modo a sua malítia cessáret. Super hoc autem supérbia replétus, ignem spirans ánimo in Judǽos, et præcípiens accelerári negótium, cóntigit illum ímpetu eúntem de curru cádere, et gravi córporis collisióne membra vexári.",
		"lectio-iii":"Isque qui sibi videbátur étiam flúctibus maris imperáre, supra humánum modum supérbia replétus, et móntium altitúdines in statéra appéndere, nunc humiliátus ad terram in gestatório portabátur, maniféstam Dei virtútem in semetípso contéstans: ita ut de córpore ímpii vermes scaturírent, ac vivéntis in dolóribus carnes ejus efflúerent, odóre étiam illíus et fœtóre exércitus gravarétur. Et qui paulo ante sídera cœli contíngere se arbitrabátur, eum nemo póterat propter intolerántiam fœtóris portáre."
	},
	{
		"tags":["liber-ii-machabaeorum","dies-xiii-libri","matutinum","lectio"],
		"lectio-i":[
			"De libro secúndo Machabæórum.",
			"Machabǽus autem, et qui cum eo erant, Dómino se protegénte, templum quidem, et civitátem recépit: aras autem, quas alienígenæ per platéas exstrúxerant, itémque delúbra demolítus est. Et purgáto templo, áliud altáre fecérunt: et de ignítis lapídibus igne concépto, sacrifícia obtulérunt post biénnium, et incénsum, et lucérnas, et panes propositiónis posuérunt. Quibus gestis, rogábant Dóminum prostráti in terram, ne ámplius tálibus malis incíderent: sed et, si quando peccássent, ut ab ipso mítius corriperéntur, et non bárbaris, ac blasphémis homínibus traderéntur. Qua die autem templum ab alienígenis pollútum fúerat, cóntigit eádem die purificatiónem fíeri, vigésima quinta mensis, qui fuit Casleu."
		],
		"lectio-ii":"At Timótheus, qui prius a Judǽis fúerat superátus, convocáto exércitu peregrínæ multitúdinis, et congregáto equitátu Asiáno, advénit quasi armis Judǽam captúrus. Machabǽus autem, et qui cum ipso erant, appropinquánte illo deprecabántur Dóminum, caput terra aspergéntes, lumbósque cilíciis præcíncti, ad altáris crepídinem provolúti, ut sibi propítius, inimícis autem eórum esset inimícus, et adversáriis adversarétur, sicut lex dicit. Et ita post oratiónem, sumptis armis, lóngius de civitáte procedéntes, et próximi hóstibus effécti resedérunt.",
		"lectio-iii":"Primo autem solis ortu utríque commisérunt: isti quidem victóriæ, et prosperitátis sponsórem cum virtúte Dóminum habéntes: illi autem ducem belli ánimum habébant. Sed, cum véhemens pugna esset, apparuérunt adversáriis de cœlo viri quinque in equis, frænis aúreis decóri, ducátum Judǽis præstántes: ex quibus duo Machabǽum médium habéntes, armis suis circumséptum incólumem conservábant: in adversários autem tela et fúlmina jaciébant, ex quo et cæcitáte confúsi, et repléti perturbatióne cadébant. Interfécti sunt autem vigínti míllia quingénti, et équites sexcénti. Timótheus vero confúgit in Gázaram præsídium munítum, cui prǽerat Chæréas."
	},
	{
		"tags":["liber-ii-machabaeorum","dies-xiv-libri","matutinum","lectio"],
		"lectio-i":[
			"De libro secúndo Machabæórum.",
			"Machabǽus autem semper confidébat cum omni spe auxílium sibi a Deo affutúrum. Et hortabátur suos ne formidárent ad advéntum natiónum, sed in mente habérent adjutória sibi facta de cœlo, et nunc sperárent ab Omnipoténte sibi affutúram victóriam. Et allocútus eos de lege, et Prophétis, ádmonens étiam certámina, quæ fécerant prius, promptióres constítuit eos: et ita ánimis eórum eréctis, simul ostendébat Géntium falláciam, et juramentórum prævaricatiónem. Síngulos autem illórum armávit, non clýpei, et hastæ munitióne, sed sermónibus óptimis, et exhortatiónibus, expósito digno fide sómnio, per quod univérsos lætificávit."
		],
		"lectio-ii":"Erat autem hujuscémodi visus: Oníam, qui fúerat summus sacérdos, virum bonum et benígnum, verecúndum visu, modéstum móribus, et elóquio decórum, et qui a púero in virtútibus exercitátus sit, manus protendéntem, oráre pro omni pópulo Judæórum. Post hoc apparuísse et álium virum ætáte, et glória mirábilem, et magni decóris habitúdine circa illum. Respondéntem vero Oníam dixísse: Hic est fratrum amátor, et pópuli Ísraël: hic est, qui multum orat pro pópulo, et univérsa sancta civitáte, Jeremías prophéta Dei. Extendísse autem Jeremíam dextram, et dedísse Judæ gládium aúreum, dicéntem: Áccipe sanctum gládium munus a Deo, in quo dejícies adversários pópuli mei Ísraël.",
		"lectio-iii":"Exhortáti ítaque Judæ sermónibus bonis valde, de quibus extólli posset ímpetus, et ánimi júvenum confortári, statuérunt dimicáre et conflígere fórtiter: ut virtus de negótiis judicáret, eo quod cívitas sancta, et templum periclitaréntur. Erat enim pro uxóribus, et fíliis, itémque pro frátribus, et cognátis minor sollicitúdo: máximus vero et primus pro sanctitáte timor erat templi. Sed et eos, qui in civitáte erant, non mínima sollicitúdo habébat pro his, qui congressúri erant."
	}
]
